

Orka in vrijheid Orka in vrijheid Disclaimer Hoewel “Orka in vrijheid” is geïnspireerd op het leven van Morgan, die in juni 2010 strandde in de Nederlandse Waddenzee, zijn de gebeurtenissen en personen in dit boek door mij verzonnen.  Voor MoniqueNog vanwege de eerste verjaardag van De Nieuwe Boekhandel! Wadlopen Waterige modder liep zijn neus en oren in. Cas moest zijn ogen dichtknijpen en vloekte nog net niet hardop. ‘Had je me maar niet uit moeten lachen,’ hoorde hij Quinty zeggen. Hij kwam overeind en deed zijn ogen voorzichtig open. Quinty stond hem breed grijnzend aan te kijken.‘Ik dacht dat we vrienden waren,’ zei Cas. ‘Ik haat je.’‘Ik hou ook van jou,’ zei Quinty. ‘Het was maar een heel klein duwtje.’Cas deed of hij zich omdraaide, maar bukte, schepte met zijn handen zoveel mogelijk van de grijsbruine drab op en goot het over Quinty’s blonde haren.Ze gilde het uit.‘Hé!’ riep de gids. ‘Hou daar eens mee op! Je verstoort de vogels.’ Cas keek om zich heen. De vogels leken zich niks aan te trekken van Quinty. Maar goed, hij had er geen verstand van.De gids was een oude man met lang krullend haar, die al zijn hele leven over het wad wandelde. Waar je maar zin in had! Voor één keer was het leuk, maar bijna elke dag...‘Je ziet er inderdaad uit als een vogelverschrikker,’ zei Cas lachend.‘Nee, jouw haar zit leuk,’ zei Quinty. Cas wilde een hand door zijn haar halen, maar bedacht op tijd dat die allebei grijs van de modder zagen. Zijn haar stond altijd alle kanten op, het was zijn handelsmerk. ‘s Ochtends deed hij er gel in, maar dat had nooit erg lang effect. Vanochtend was hij daar al niet eens aan begonnen. Hij had kleren aan die na het wadlopen weggegooid zouden worden. Dus zijn broek was te kort en de nep-All Stars waren gescheurd. Het t-shirt met lange mouwen was eigenlijk wel zonde, maar Ellen, zijn moeder vond dat de kleur niet meer mooi was.‘We moeten een beetje doorlopen geloof ik,’ zei hij tegen Quinty. In de verte stonden hun ouders te wachten. Paul, zijn vader, maakte foto’s van Ellen. Quinty’s vader heette ook Paul. Hij stond te kletsen met Suzanne, Quinty’s moeder. Hun ouders waren al vrienden sinds Cas en Quinty net geboren waren. En omdat ze nooit waren verhuisd, woonden ze nu nog steeds in dezelfde straat. Ze gingen zelfs vaak samen op vakantie.Zo hard als ze konden liepen ze richting hun ouders en de gids. De grond zag er zanderig uit, maar bij elke stap maakte je een plasje water. Het was een stuk vermoeiender dan over straat lopen.‘Jullie waren lekker aan het stoeien,‘ zei zijn vader. ‘Net die jonge zeehondjes die wij even verderop zagen.’‘Wát?‘ gilde Quinty. ‘Waar? Mag ik de verrekijker?’‘Er zijn geen jonge zeehondjes,‘ zei Cas. ‘Je kent hem toch? De helft van wat hij zegt is grappig bedoeld.’‘Sterker nog, het ís gewoon erg grappig,‘ zei Paul.‘Maar kan je ze hier wel tegenkomen?’ vroeg Quinty aan de gids. Gelukkig ging ze niet in op de aparte humor van zijn vader.De man met de grijze krullen knikte. ‘We zien ze vaak genoeg. Nooit dichtbij. Daarom heb ik deze altijd mee.’ Hij hield een verrekijker omhoog, die hij om zijn nek had hangen. Het was een zware verrekijker, uitgevoerd in groen rubber.‘Kom,’ zei Suzanne. ‘We lopen weer door. Genoeg uitgerust.’Jullie wel, dacht Cas. Maar echt moe was hij niet dus ze liepen door. ‘En, hoe vonden jullie het?’ vroeg Ellen, toen ze achter een groot bord patat zaten, handen gewassen maar nog steeds in modderige kleren.‘Het was leuk om mee te maken,’ zei Cas. ‘En spannend. Het idee dat als het water stijgt, je niet meer kan staan. Dus je moet wel op tijd zijn.’‘Er was toch een gids mee,’ zei Quinty.‘Kunnen we niet een keer zonder gids?’ vroeg Cas.‘Als je dood wil, lijkt me dat een prima plan,’ zei Paul.‘Ik kan toch zwemmen?’‘Ja met een t-shirt en een kort broekje in een verwarmd binnenbad,’ zei Paul. ‘Dit is wel even wat anders. Een zee met golven, kleren die zwaar zijn van het water, het wordt langzaam donker... Je zwemt wel, maar je weet niet waarheen... Je wordt moe, raakt onderkoeld. De paniek slaat toe, een ijselijke gil!’‘Ja, Paul, dat was wel weer even genoeg,’ zei Ellen. ‘Je maakt die arme kinderen helemaal bang.’‘Die zijn niet bang te krijgen,’ zei Paul. ‘Ik moet alles uit de kast trekken om ze te doordringen van de risico’s in het leven.’Cas was eigenlijk gek op zijn vader, maar hij kon zich er ook voor schamen. Altijd overdrijven. De vader van Quinty was veel rustiger. Maar ook wel een beetje saai. Quinty mocht veel minder dan hij. Als ze ergens toestemming voor wilden, gingen ze altijd eerst naar zijn ouders en dan pas naar die van Quinty.‘Hoe word ik ooit weer schoon?’ zei Quinty.‘Ik mag het eerste onder de douche!’ riep Cas. Ze hadden op Schiermonnikoog een huisje gehuurd met drie slaapkamers, maar met maar één douche.‘Echt niet,’ zei Ellen. ‘Eerst de volwassenen, dan pas de kinderen.’‘Maar jullie doen er eindeloos over!’ zei Quinty.‘En al die tijd vervelen we ons en dan gaan we bijvoorbeeld op bed liggen met onze DS en dan worden de lakens helemaal zwart en modderig...’‘Kunnen we ze niet buiten laten wachten?’ vroeg Paul. ‘Ik haat modderige lakens.’‘Als jullie opschieten, mogen jullie wel eerst,’ zei Suzanne. ‘Maar niet weer dat hele vloertje natmaken en dan alle handdoeken op de grond laten glijden.’‘Dat ging per ongeluk, mam,’ zei Quinty.‘Als jullie je goed gedragen, heb ik morgenochtend een verrassing,’ zei de vader van Cas. ‘Kom, ik ga even afrekenen.’    Terwijl ze naar hun huisje fietsten, overlegden ze hoe ze de verrassing van morgenochtend te weten konden komen. Maar het was niet nodig; in de woonkamer stond een enorme doos.‘Volgens mij is dat de verrassing,’ zei Cas droog.‘Volgens mij ook,’ zei Paul.‘Mogen we hem openmaken?’Suzanne had al een mes te pakken. ‘Laat mij maar,’ zei ze. ‘Jullie zijn zo opgewonden dat er nog bloed gaat vloeien.’Uit de enorme doos kwamen twee kleinere, en een heleboel piepschuim chips. Op de dozen stonden afbeeldingen.‘Een rubberboot!’ riep Cas. ‘Met een motor!’‘Een elektrische motor, om precies te zijn. Niet geschikt als de zee ruw is. Maar met weinig wind gaat het prima.’‘Hoe blazen we die ooit op?’ vroeg Quinty met een bezorgde blik.‘Met dit pompje. Krijgt stroom uit de motor van de auto,’ zei Paul, die nog een kleiner pakketje tevoorschijn had gehaald.‘Maar we hebben hier geen auto,’ zei Cas. Hij begon zich nu ook zorgen te maken.‘In de jachthaven is een aansluitpunt voor dit soort acculaders,’ zei Paul.‘Jij hebt ook overal aan gedacht,’ zei Suzanne.‘Ik ken Cas en Quinty een beetje. Die willen morgen natuurlijk meteen gaan varen.’‘Bedankt, Paul,’ zei Quinty.‘Ja, heel erg bedankt,’ zei Cas.‘Waarom krijgen we dit eigenlijk?’ vroeg Quinty.‘Het is helemaal niet alleen voor jullie,’ zei Paul. ‘Het is net zo goed voor mij en Paul. En als Suzanne en Ellen hun geheimen willen bespreken, dan kunnen ze voortaan ook het bootje pakken. Bij ons thuis kun je zo door de sloten naar het meer varen. De motor maakt nauwelijks geluid, dus mag je overal varen.’‘Hoe hard gaat hij eigenlijk?’‘Ongeveer acht kilometer per uur.’ ‘Dolfijnen zwemmen vijf keer zo hard,’ zei Cas.‘Maar mensen acht keer zo langzaam,’ zei Paul. ‘Hij gaat best snel, het is een licht bootje. En jullie zijn ook nog niet zo zwaar als ik. Maar jullie moeten me één ding beloven.’‘Wat dan?’ vroeg Quinty.‘Zorg dat je niet te lang doorvaart op de accu. Als hij leeg is, ben je aan de beurt als je ver weg bent.’‘Ik beloof het,’ zei Cas. Hij rende op zijn vader af en gaf hem een knuffel. Al was het niet hun eigen bootje, ze zouden er veel plezier van hebben. In de verte De volgende ochtend was het aankleden en ontbijten snel achter de rug. Ze waren allebei nieuwsgierig naar het bootje.‘Hoe krijgen we dat eigenlijk allemaal naar de jachthaven? Het past nooit op de bagagedragers,’ zei Cas.‘Misschien moeten we een taxi laten rijden,’ zei Suzanne.‘Hmm,’ zei Paul, Quinty’s vader. ‘Paul en ik kunnen ook onze fietsen omruilen voor bakfietsen. Dan doen we het daar in en rijden we naar de haven.’Ze waren binnen tien minuten terug. Het dorp Schiermonnikoog was niet zo groot. Met zijn allen tilden ze de boot en de motor met schroef in de bakfietsen. Daarna waren ze klaar om te gaan. Naar de haven was het wat verder fietsen. Hun vaders hadden besloten dat ze geen haast hadden en Cas en Quinty moesten steeds wachten op de volwassenen. Eindelijk waren ze in de haven. Er was een restaurant op de eerste etage van het havengebouw, maar daar zat nog niemand. Beneden was een kantoortje. Het was gebouwd in een aangelegde heuvel. Aan de zeekant zat helemaal geen raam of deur. ‘Bij springvloed loopt het water tegen die heuvel op. Maar niet erom heen, de branding slaat net tegen de blinde kant op en dan loopt het weer terug.’‘Gebeurt dat vaak?’ vroeg Cas. Paul haalde zijn schouders op. ‘Weet ik niet. Nu in ieder geval niet, het is eb. Ga maar bij die boten kijken.’Ze liepen naar een pier, waar houten steigers uit staken. Daar tussenin lagen ongeveer vijftig boten. Er was geen mens te zien.‘Kijk nou!’ riep Cas. ‘Wat?’‘Die boten! Die staan gewoon op de grond!’‘Raar!’ riep Quinty.Er stond maar een heel klein laagje water in de haven. De boten staken bijna helemaal boven het water uit.‘Ik zei toch dat het eb was,’ zei Paul.‘Het is wel heel erg eb,’ zei Cas. ‘Hoe lang duurt dit?’ ‘Een paar dagen,’ zei Paul.‘Een paar dágen? Hoe moeten we dan varen? Moet je kijken hoe diep de schroef het water in moet steken!’ ‘Trap er nou niet in joh,’ zei Quinty. ‘Eb en vloed duurt toch geen dagen.’‘Ik dacht al,’ zei Cas. Hij herinnerde zich dat ze het er op school over hadden gehad. Eb en vloed kwam door de zwaartekracht van de maan, of zoiets.‘Het is twee keer per dag hoogwater, en twee keer per dag laagwater. Met een paar uur is het weer diep genoeg, hier.’‘Wat moeten we doen al die tijd?’ Cas stak vertwijfeld zijn handen in de lucht.‘Dan had je maar niet zo’n haast moeten maken vanochtend. We gaan zometeen koffiedrinken, we moeten de boot nog oppompen en ik moet nog uitvinden of de accu wel vol is. Genoeg te doen.’Ze liepen terug naar het havengebouw. Ellen, Suzanne en Quinty’s vader stonden in de deur te praten met een man. ‘We kunnen gewoon boven in het restaurant wat te drinken krijgen,’ zei Suzanne.‘En oppompen?’ vroeg Paul, zijn vader.‘Niet gevraagd,’ zei Suzanne.‘Dat komt nog wel,’ zei Paul.  Maar daar was Cas het niet mee eens.‘Heeft u hier zo’n...  We hebben een pompje om onze boot op te blazen, maar dat pompje werkt op stroom uit de auto. Kunnen we dat hier ergens aansluiten?’‘Daar had je vader al over gebeld. Of is het je oom? Loop maar eens mee.’De man verdween door een deur waar ‘kantoor’ op stond. Cas en Quinty gingen er achteraan. Het kantoor bleek een chaotisch rommelhok met gereedschap, fietswrakken, en allerlei buitenboordmotoren. Het rook er naar smeerolie. In de hoek stond een bruin tafeltje. Een computer uit het jaar nul bromde tevreden. Cas vroeg zich af of het ding wel eens uitging.De man dook in een stapel troep en kwam te voorschijn met een elektrisch pompje.‘Deze gaat gewoon in het stopcontact. Veel makkelijker en het gaat sneller. Jullie kunnen de boot straks gewoon op de steiger leggen, ik heb een haspel die dat net haalt.’‘Waar dan?’ vroeg Cas.Opnieuw dook de man de troep in, maar dit keer vond hij niks. Cas keek Quinty aan en moest op zijn lip bijten om niet te gaan lachen.De haspel bleek onder het tafeltje te liggen, onder een stuk grijsblauwe vloerbedekking. De man gaf het pompje en de haspel aan Cas.‘Naast de voordeur vind je een stopcontact. De deur kan op een kier blijven.’‘Komen jullie wat drinken?’ vroeg Suzanne.‘Mogen we eerst de boot oppompen? Ik wil zien hoe hij er uit ziet,’ vroeg Cas.‘Kunnen jullie dat zelf?’ vroeg Suzanne aarzelend.‘Mam,’ zei Quinty. ‘We zijn toch geen baby’s meer!‘Die man heeft alles uitgelegd,’ zei Cas. Een beetje bluffen moest kunnen.‘Vooruit dan maar. Pas op met water en elektriciteit.’‘Tuurlijk,’ zei Cas. Het bootje was prachtig. De voorkant kwam iets omhoog, zodat het net een speedboat leek. De kleur was grijs-groen met een witte streep over de zijkant. Cas had zin om de motor er achter te hangen, maar het water was nog steeds veel te laag. Ze slenterden naar het havengebouwtje en namen de trap naar het restaurant. Hun ouders zaten gezellig te kletsen.‘Hoe lang duurt het nog tot het water hoog genoeg is?’ vroeg Cas.‘Bestel eerst eens iets te drinken,’ zei Paul.Ze bestelden allebei chocomel en speelden een paar spelletjes op de iPhone. Het duurde lang, maar eindelijk stond zijn vader op. ‘Het moet nu wel kunnen,’ zei hij.Cas stormde naar buiten. Quinty kwam achter hem aan. Ze lieten het bootje zakken, het was nog een heel eind onder de kade. Maar er hing een aluminium trappetje aan de steiger, en ze slaagden erin om in het bootje te stappen zonder dat het omsloeg. Zijn vader gaf de elektromotor aan en Cas hing hem aan de achterkant. ‘Zit de schroef niet in de modder?’ vroeg Paul. ‘Ik koop geen nieuwe, hoor.’Cas bewoog de schroef heen en weer en voelde niets bijzonders.‘Volgens mij zit hij niet in de modder,’ zei hij.‘Start hem dan maar,’ zei Paul en zette een stap terug.De motor maakte een zacht zoemend geluid. Het bootje voer onmiddellijk weg. Cas moest meteen sturen, om te zorgen dat ze van de steiger af gingen. Hij had weinig zin om meteen tegen een paal van de steiger aan te varen, er stonden vier ouders toe te kijken.Quinty was gaan staan in de boot en zwaaide uitgelaten naar de steiger. Cas bleef naar voren kijken. Er waren wat golven en het was het beste als hij daar recht op af voer. Als de golven van de zijkant kwamen, lag Quinty meteen in het water.‘Kun je niet gaan zitten?’‘Geweldig dit, toch?’ vroeg Quinty. Ze ging braaf zitten.‘Waar zullen we heen varen?’ vroeg Cas.Quinty haalde haar schouders op. ‘We hebben niet veel keus. We moeten die boeien rechts houden, anders komt de schroef in het zand.’In het water lagen roodwitte boeien, maar Cas had geen idee hoe Quinty wist dat ze aan deze kant er langs moesten.‘En hoe ver gaan we dan?’‘We mochten een uur wegblijven. Waar zat je met je hoofd?’Cas haalde zijn schouders op. Hij had geen idee wanneer Quinty dat had gehoord.Het bootje ging best hard. Het was lekker op het water, de zee was kalm en de zon kwam steeds tussen de wolken door. ‘Hoe lang houdt de accu het uit?’ vroeg Quinty.‘Een paar uur,’ zei Cas. Quinty maakte zich altijd overal zorgen over. ‘Hé!’ riep Quinty ineens. Ze ging weer staan en wees in de verte.Cas keek, maar zag niks.‘Wat... is dat?’ stamelde ze.In de verte zag Cas iets raars. Het deed hem aan een fatboy denken, maar dan groot. Het was wit.Hij stuurde ernaar toe. Hij minderde vaart, want het ding lag aan de verkeerde kant van de boeien. Het water was natuurlijk weer wat verder gestegen, maar je kon onmogelijk zien hoe diep het was. ‘Het is een orka!’ gilde Quinty.Ze had gelijk. Het witte ding bewoog, en was bovendien grotendeels zwart.Cas minderde nog meer vaart.‘Ik weet niet hoe dichtbij we kunnen komen,’ zei Cas.‘Doe maar niet te dicht bij,’ zei Quinty.Cas grinnikte. Het was een groot beest. Orka’s werden in het Engels killer whales genoemd, en dat was vast niet voor niks. Aan de andere kant zag het dier er helemaal niet agressief uit.‘Wat doet zo’n orka hier?’ vroeg Cas. ‘Die horen hier toch helemaal niet?’‘Nee,’ zei Quinty. ‘Die zwemmen tussen Noorwegen en IJsland.’‘Zullen we hier maar zo’n beetje stoppen?’ vroeg Quinty.Ze konden de orka nu goed zien. Het beest leek versuft.Cas vaarde heel langzaam dichterbij. Hij had de schroef iets omhoog gekanteld. Zodra hij iets zou voelen, kon hij de schroef het water uit tillen.‘Ik kan nog wel wat dichterbij komen,’ zei Cas. ‘Ongelooflijk,’ zei Quinty.Cas zette de motor uit. Even was het onwerkelijk stil.‘En nu?’ vroeg Cas.Toen bewoog de orka. Hij kwam hun kant op. Gered Even had Cas geen flauw idee wat hij moest doen. ‘Eh... Cas?’ zei Quinty. Ze was snel weer gaan zitten.Maar de orka lag al weer stil.‘Volgens mij heeft hij de puf niet om naar ons toe te zwemmen,’ zei Quinty.‘Misschien is hij bang?’ vroeg Cas.‘Bang? Orka’s zijn voor niets of niemand bang,’ zei Quinty.‘En nu?’ vroeg Cas.‘Ik weet het niet. Ik denk omkeren en hulp halen.’‘Dat is misschien wel het beste,’ zei Cas. ‘Konden we maar een foto maken! Als we dit vertellen denkt iedereen dat we maar wat verzonnen hebben.’‘Laten we maar snel gaan varen,’ zei Quinty. Ze hield haar ogen strak op de orka gericht.Cas draaide de boot en voer terug. Af en toe keek hij om. Ook Quinty bleef naar de orka staren. Haar ogen waren groot. Geen van beiden zeiden ze iets. Een orka in de waddenzee? Die moest verdwaald zijn.Cas keek nog eens om. Maar het dier lag er echt.Hij zette de motor op maximale toeren. Ineens leek acht kilometer per uur helemaal niet meer zo hard. ‘Ze geloven ons nooit,’ zei Quinty toen ze ongeveer halverwege waren. Cas knikte. ‘Maar we kunnen ze vast wel overhalen om mee te varen. Dan zien ze het zelf.’‘Dat is wel tijdverlies,’ zei Quinty. ‘Die orka heeft hulp nodig.’‘Wat voor hulp dan? Van wie? Je kunt hem niet eens vervoeren.’‘Ik hoop gewoon dat er snel iets gebeurt,’ zei Quinty.Eindelijk waren ze bij de steiger. Snel maakten ze het bootje vast en liepen naar het restaurant. Daar zaten Ellen, Suzanne en de twee Paulen nog steeds te kletsen. Dat konden ze uren volhouden.‘Jullie moeten ons geloven,’ zei Cas.‘Wat dan?’ vroeg zijn vader. Hij leek nieuwsgierig.‘We hebben een orka gezien,’ zei Quinty.Ellen begon zenuwachtig te lachen.‘Een wát?’ vroeg Suzanne.‘Een grote orka. In het water. Maar die horen hier toch niet?’‘Dit is toch niet zo’n stunt van jullie hè?’ vroeg de vader van Quinty achterdochtig.‘Pap, echt niet!’ zei Quinty. Ze klonk bijna smekend.‘Goed,’ zei Paul, de vader van Cas. ‘Een orka in de waddenzee. En nu? Bellen we de krant?’‘Wat heeft die orka daar nou aan,’ zei Quinty verontwaardigd.‘We moeten het Dolfinarium bellen,’ zei Cas. ‘Of Stichting SOS Dolfijn.’De man van het havenkantoor was afgekomen op de opwinding.‘Wat is er dan?’ vroeg hij. Hij keek Cas kalm aan.‘We voeren langs de rode boeien. Na ongeveer twintig minuten of een half uur, zagen we een orka in het water liggen. Hij bewoog wel wat, maar zag er versuft uit.’‘Een levende orka? Dat is heel bijzonder. En nu willen jullie Harderwijk bellen?’‘Dat leek ons het beste,’ zei Ellen.‘Ik zoek het nummer even,’ zei de man.‘Laat maar,’ zei de vader van Cas. Hij had zijn iPhone tevoorschijn gehaald en zijn vingers gingen over het scherm.‘Hier heb ik het al.’De iPhone ging over en zonder te overleggen wie het gesprek zou voeren, belde hij.‘Met S.O.S. Dolfijn? Mijn zoon heeft met een vriendin een orka gezien voor Schiermonnikoog.’‘Ongeveer vier kilometer uit de kust.’‘Nee, levend!’‘Ja, versuft, zei hij.’ Hij keek Cas aan. ‘Waren er zichtbare verwondingen?’Cas schudde zijn hoofd.‘Nee,’ zei Paul tegen de man aan de andere kant.‘In de jachthaven. Ja, daar kunnen we blijven.’Hij gaf zijn nummer door en legde op.‘Ze komen in ieder geval kijken,’ zei hij.Cas voelde zich opgelucht. Niemand had getwijfeld of ze wel echt een orka gezien hadden.‘Dat hebben jullie weer,’ zei Ellen.‘Moeten we niet terug? Om te kijken of de orka niet ergens anders heenzwemt?’‘Dan kunnen jullie de weg niet wijzen als de mensen uit Harderwijk straks komen,’ zei Paul.‘Het is gewoon langs de boeien varen,’ zei Quinty.‘We kunnen ook opsplitsen. Als papa en ik naar de orka varen, kan Quinty straks de weg wijzen.’‘Met welke boot dan?’ vroeg Quinty.‘Met mijn sloep,’ zei de man van het havenkantoor. ‘Goed idee,’ zei Paul. ‘Zo doen we het.’ De orka lag nog op precies dezelfde plek. Tenminste, dat idee had Cas; het zag er allemaal een beetje het zelfde uit en hij had de boeien niet geteld. Ze hadden afgesproken naar de andere Paul te bellen maar ze hadden totaal geen bereik. Wel konden ze nu foto’s maken. Cas maakte er wel dertig; het was lastig om de horizon recht te houden, er waren behoorlijke golven.Na een tijdje voeren ze wat dichterbij. De orka keek wel, maar leek niet op zijn hoede of agressief. Cas maakte nog meer foto’s, nu stond de orka er al weer groter op. Verder konden ze niet veel meer doen dan wachten. De orka dobberde een beetje heen en weer, maar leek niet van plan een heel stuk te gaan zwemmen. Cas was een beetje jaloers op Quinty, die de mannen van S.O.S. Dolfijn kon zien aankomen en met de grote motorboot van de havenmeester mee mocht.Toen ze uiteindelijk een stipje in de verte ontdekte, had Cas honger en was de batterij van de iPhone bijna leeg. Het stipje werd een stip, toen twee stippen en tenslotte twee boten. Aan boord van de ene stond Quinty voorin te zwaaien, met achter haar hun ouders en de havenmeester. In de andere boot zaten de mensen van S.O.S. Dolfijn. Het was Cas een raadsel hoe die zo snel aan een boot waren gekomen.De havenmeester begon te praten in een portofoon.‘Heb jij Harderwijk aan de lijn?’ vroeg hij.‘Ja,’ antwoordde een vrouw aan de andere kant.‘Het is waarschijnlijk niet nodig,’ zei de havenmeester. Maar mobiel bereik hebben we hier niet.‘Ik weet het, schat,’ zei de vrouw. Het was dus zijn vrouw.Een man met kort zwart haar in een zwarte wetsuit stond op. ‘We doen het zo. We naderen de orka met deze boot. Zo langzaam mogelijk. De orka moet alle tijd hebben om te wennen. Het is een kleintje, ik denk een baby nog, maar die tanden zijn toch een centimeter of twee. Dus we nemen geen enkel risico. We proberen er helemaal naast te gaan liggen. Dan moeten we de spankabels eromheen zien te krijgen. Zodra ze vast zit aan de boot overleggen we verder. Iemand vragen?’‘Mogen wij meevaren? Of kunnen we beter bij jullie aan boord?’‘Geen sprake van,’ zei de man. ‘Geen van beide.’Cas had het niet verwacht. Het was toch logisch dat ze mee wilden helpen? Of op zijn minst kijken hoe het ging. Maar de man had nogal beslist geklonken.‘Zonder die kinderen zaten jullie nu nog aan de koffie in Harderwijk,’ zei zijn vader. ‘Hij heeft hier uren op zitten te wachten.’‘Het is te gevaarlijk,’ zei de man.‘Niet als ze in de boot blijven,’ zei Paul.De man aarzelde even en haalde toen zijn schouders op. ‘Het zijn uw kinderen. Maar een ongeluk is dan ook uw eigen verantwoordelijkheid. Als u daarmee akkoord gaat?’Paul keek even naar Ellen en de ouders van Quinty.‘Absoluut,’ zei hij toen.Naast hem liet Quinty haar adem ontsnappen. Ze had de gewoonte haar adem in te houden als het spannend werd.Snel klommen ze aan boord van de sloep met de mensen van het Dolfinarium. ‘Ik blijf hier liggen?’ vroeg de havenmeester.‘U kunt wel iets dichterbij komen,’ zei de man met het zwarte haar. Tot ongeveer halverwege vanaf hier. Geen onnodig lawaai met die motor.’‘Ik begrijp het,’ zei de havenmeester. ‘Ik zal me even voorstellen. Frederik Nouten.’‘Mijn naam is Patrick,’ zei de man van het Dolfinarium. ‘Dit zijn Johan, Joris en Jeroen.’‘De drie J’s,’ zei Cas.Quinty trapte op zijn voet. Ze leerde het maar niet af, hij had zich er nog nooit iets van aangetrokken.De drie J’s begonnen te lachen. ‘Kom, we varen die kant op,’ zei Patrick.Het bootje voer echt heel langzaam. Het voer recht op de orka af.‘Mag ik wat zeggen?’ vroeg Quinty. Cas moest er eigenlijk om lachen. Natuurlijk mocht ze wat zeggen. Waarom niet? Patrick knikte.‘We varen nu recht op de orka af. Dat is bedreigend. Als we van opzij komen, is het beter. De ogen zitten aan de zijkanten.’‘Bedankt voor de tip,’ zei Patrick. Hij knikte naar Joris, een jonge collega die achter het roer zat. Die voer rechtdoor alsof hij niks gehoord had. Maar na even maakte hij toch een flauwe bocht.Het ging tergend langzaam. Iedereen was stil aan boord van de stalen sloep. De motor maakte een zacht pruttelend geluid. De golven die tegen de zijkant sloegen maakten nog meer geluid. De orka leek het allemaal weinig uit te maken.Hoe dichterbij ze kwamen, hoe groter de orka leek. ‘Ongelooflijk dat dit nog maar een baby is,’ zei Quinty zachtjes.Cas knikte. Het dier was minstens twee keer zo groot als de sloep, en wel vier keer zo groot als hun eigen opblaasbootje.De boot lag nu laast de orka. Hij deed nog steeds niks.‘En dan nu de honderdduizend eurovraag: hoe krijgen we de spankabels om de orka heen?’ zei Patrick. Ook hij dempte zijn stem. Niemand had zin om de orka onnodig aan het schrikken te maken.‘Als we ze eroverheen gooien?’ stelde Joris voor. ‘Ja, maar dan? Dan liggen ze aan de andere kant in het water.’‘Hoe doen jullie het normaal?’ vroeg Cas.‘We halen alleen kleine dolfijnen uit het water. Bruinvissen meestal. Dit is een beetje te groot voor ons. Nog nooit meegemaakt.’‘Iemand een idee?’ vroeg Joris.‘Ik zou gewoon het water in gaan,’ zei Cas. ‘Hij is zo rustig als wat.’Iedereen begon hem uit te lachen. Scheef ‘Dat joch heeft gewoon gelijk,’ zei Jeroen. Het was een man van een jaar of zestig, met grijs haar, een grijze baard en grijze wenkbrauwen.Iedereen was opgehouden met lachen. Ineens waren alle blikken op hem gericht.‘Hij is zo suf als een konijn,’ zei Cas.‘Konijnen zijn helemaal niet suf,’ zei Quinty. Ze had er thuis één.‘Een dronken konijn,’ zei Cas.Weer begon iedereen te lachen, maar dit keer klonk het minder als uitlachen.‘Ik wil van iedereen horen of ze het met Jeroen eens zijn,’ zei Patrick. ‘We gaan niet gokken met mensenlevens.’‘Ik ben voor,’ zei Joris.‘Ik ook,’ zei Johan. En zonder verder uitstel stapte Jeroen over boord. De anderen volgden zijn voorbeeld. Alleen Patrick bleef aan boord.‘We gaan er met een bocht omheen. Dan lopen we er vanaf de andere zijkant naar toe, langzaam laten wennen,’ zei Patrick.De mannen konden staan in het water. Langzaam liepen ze op de orka af. ‘Rustig, rustig,’ zei Jeroen met een lage stem. Het was misschien onzin, maar in ieder geval maakte de orka geen happende bewegingen. ‘Geef mij die spanbanden eens aan?’ vroeg Patrick. Snel deed Cas wat hij gevraagd had.Jeroen stond intussen naast de orka en aaide hem voorzichtig. Hij bleef ‘rustig’ zeggen. De orka piepte, maar deed verder niets. Het klonk een beetje klagelijk, maar wie wist hoe orka’s hoorden te klinken?Patrick gooide de spanband naar de mannen in het water. Een stuk landde op de rug van de orka. Die schrok, en maakte een plotselinge beweging.‘Geen paniek,’ zei Jeroen. Was dat tegen zijn collega’s? Of tegen de orka? Misschien tegen allebei.Meteen was de orka weer rustig. ‘Goed zo,’ zei Jeroen en hij streelde het dier. Daarna dook hij onder met de spanband. Dichter bij de kop deed Joris hetzelfde. Vlak bij de boot kwamen ze weer boven. Ze waren onder de orka door gedoken. ‘Vang!’ riep Joris. Cas pakte de spanband aan. Quinty deed hetzelfde met de band die Jeroen vast had. Ze hielden hem vast.‘Het is een vrouwtje denk ik,’ zei Jeroen.‘Kom maar weer aan boord,’ zei Patrick. ‘Veiligheid voor alles.’‘Joh,’ zei Jeroen. ‘Ze is echt heel rustig. Totaal verzwakt denk ik. Nog net niet buiten bewustzijn.’‘We hebben de spanbanden er onder door,’ zei Frederik, de havenmeester, in de portofoon.‘Ik geef het door aan Harderwijk,’ zei zijn vrouw.‘Nu is het verder toch makkelijk?’ vroeg Cas.‘Dat klopt,’ zei Patrick. ‘Maar we moeten blijven opletten. Dat beest is zo sterk... als hij nu besluit weg te zwemmen, liggen we allemaal in het water. En orka’s bijten.’‘Echt wel,’ zei Cas. Joris kwam aan boord, zodat hij niet meer vlak naast de kop van de orka stond. Langzaam trokken hij en Patrick aan de spanband, die ze hadden overgepakt. De orka kwam strak tegen de boot aan te liggen. Nog steeds maakte het dier een versufte indruk. ‘Geweldig jongens,’ zei Patrick. ‘Nu kan er eigenlijk niets meer fout gaan.’Cas keek naar Jeroen. Waarom kwam hij niet ook aan boord? De orka kon zich niet meer omdraaien, dus gevaarlijk was het niet, maar wat hij deed hij nog in het water?Toen zat Jeroen ineens op de rug van de orka.‘Ik snak naar een sigaret,’ zei hij.Quinty begon keihard te lachen. De anderen lachten mee.Johan gooide een pakje sigaretten naar Jeroen en nadat hij die gevangen had, een aansteker.Joris rommelde in een zwarte waterdichte rugzak en haalde er een camera uit. Hij maakte een paar foto’s en toen een filmpje.‘We hadden die actie van net ook moeten filmen,’ zei Johan. ‘Niet aan gedacht,’ zei Patrick.‘Wat gaan we hierna doen?’ vroeg Cas.‘We gaan het nu al doen,’ zei Patrick. ‘Kom aan boord, Joris.’Jeroen liet zich van de orka afglijden. Een golfje doofde zijn sigaret. Hij gooide hem ver weg.‘Lekker, voor die vissen,’ zei Cas.‘Inderdaad,’ zei Patrick.Jeroen nam een hap lucht en zwom onder de orka door. Cas had geen idee waarom; de spanbanden zaten intussen toch vast?‘Het is een meisje,’ zei Jeroen toen hij weer bovenkwam.‘Dat dacht ik al,’ zei Quinty.‘Jij denkt bij alles wat je lief vindt dat het een meisje is.’‘Niet waar,’ zei Quinty fel. Cas liet het er maar bij zitten, al was het echt zo.Zodra Jeroen in de boot zat, knikte Patrick naar Joris bij het roer.‘We gaan heel langzaam een stukje vooruit,’ zei hij. ‘Kijken hoe ze reageert.’Bijna zonder schok kwam de boot in beweging. De orka leek het best te vinden.‘Maak maar een ruime bocht terug naar de geul,’ zei Patrick tegen Joris. ‘Straks lopen we nog vast, met dat beest en al.’De andere boten volgden. Joris ging langzaam wat sneller. Af en toe leek de orka zelfs dankbaar te kijken. Maar dat was misschien verbeelding.‘We komen naar de kust,’ zei de havenmeester in de portofoon. Hij zat in de andere boot, maar het gesprek was te horen via de portofoon van Patrick. ‘Wanneer verwachten ze de boot met de takel?’‘Met een half uur. Er is niet veel tijd, dat ding heeft veel te veel diepgang.’’De havenmeester richtte zich nu naar Patrick.‘We moeten straks niet teveel tijd verliezen. Hoe lang zou dat aan boord takelen duren?’‘We gaan niet jakkeren,’ zei Patrick. ‘Wat er ook gebeurt, de orka moet rustig blijven. Ze mag een jonkie zijn, maar ze is al sterk genoeg om drie man tegelijk bewusteloos te slaan met haar staart.’‘Dan kan je misschien vannacht pas naar Lauwersoog,’ zei de havenmeester.‘We houden haar nat aan boord, zodat ze het niet warm krijgt. We kunnen haar al wat voeren. Er is vast wel haring op het eiland te koop.’‘We hebben een visstal,’ zei de havenmeester.‘Die gaat een topdag tegemoet,’ zei Jeroen.‘Maar hij houdt wel uitjes en augurk over,’ zei Patrick. Iedereen begon weer te lachen. Toen ze in de haven aankwamen, lag de boot met de takel er al. De motoren gingen uit en Cas hoorde dat Morgan piepte. Maar ze bleef rustig liggen en probeerde zich niet los te spartelen. ‘We hebben meer handjes nodig,’ zei Patrick nadenkend. ‘Eigenlijk drie aan elke kant, één voor haar en één er achter.’‘Waarvoor?’ vroeg Cas.‘We hangen haar in heel sterk doek. Aan beide kanten loopt een stok, die we aan de takel kunnen vastmaken. Dan blijft het mooi langwerpig, anders komt ze in de knel.’‘Quinty en ik hebben handjes,’ zei Cas.‘Ik zou liever jullie ouders vragen,’ zei Patrick.‘Moet je heel sterk zijn, dan?’‘Dat niet. Het gaat erom de stokken door de lussen te halen als we het doek onder haar door hebben.’‘Mogen wij het niet doen? Wij hebben haar gevonden.’Patrick glimlachte. ‘Hoe lang ga ik dat nog horen?’ zei hij. ‘Maar goed, als jullie in het midden gaan staan, elk aan een kant, vind ik het wel prima.’Quinty glimlachte dankbaar naar hem. Ze zei altijd dat hij niet zo brutaal moest doen, maar Cas vond dat je dit soort dingen in ieder geval moest vragen. Volwassenen konden heus wel nee zeggen, als ze iets echt niet wilden.Ze plonsden vast in het water. Met Patrick, de havenmeester, de drie J’s, Cas en Quinty zaten ze op zeven. Maar één van de twee mannen die op de takelboot had gevaren, kwam er ook bij.Van dichtbij was de orka nog groter. Een indrukwekkend dier, maar wel een lief dier. Cas streelde haar huid, die zacht en glad was. Joris zwom onder de orka door met één stuk van het doek. Aan de andere kant hielden Quinty, Johan en Jeroen het vast. Toen hij boven kwam pakten ze het doek aan zodat het zich spreidde. De havenmeester gaf de pijp aan die door de lussen moest. Het ging allemaal heel gemakkelijk.Maar toen ze gingen takelen, ging het toch mis.De voorkant was te zwaar en het doek kwam helemaal scheef te hangen.‘Stop!’ riep Patrick. De man op de takelboot hield meteen op met hijsen.‘Ze glijdt er straks uit,’ Patrick.Cas besloot dat hij iets moest doen. Er was geen tijd om toestemming te vragen.Hij klom in het doek, aan de achterkant, vlak naast de staart. De staart waarmee de orka drie man bewusteloos kon slaan. Maar Cas had het idee dat ze dat niet zou willen.‘Cas,’ gilde Quinty. ‘Ben je gek of zo?’Maar Cas voelde dat het doek een nieuw evenwicht zocht. Het hing nu iets naar achteren, maar dat was maar een heel kelin beetje. En naast de staart was plaats genoeg voor hem.‘Hijsen!’ riep Patrick.Cas voelde dat het doek uit het water kwam, druipend en wel. Het liep helemaal leeg, voor een groot deel langs zijn benen. Hij verplaatste zijn gewicht iets naar voren. Het hielp; de orka lag nu volmaakt recht.De man aan boord van het takelschip wist ongetwijfeld wat hij deed. Het doek met de orka en Cas begon niet te zwaaien en hing al snel stil. Toen begonnen ze te zakken.‘Cas!’ brulde Patrick over het geluid van de motor heen. ‘Je zit toch niet onder dat beest hè?’‘Nee!’ riep Cas terug. Pas daarna vroeg hij zich af of de orka ervan zou schrikken. Maar ze bleef rustig liggen.‘We leggen hem neer en hij is nogal zwaar,’ schreeuwde Patrick. ‘Zij,’ zei Cas maar niet zo hard dat iemand hem kon horen.Zodra de orka lag, kroop hij achter uit het doek.‘Wil je nooit meer zoiets doen zonder met mij te overleggen?’ zei Patrick met een frons tussen zijn wenkbrauwen.‘Ik dacht dat hij er tussen vandaan zou glijden, als ik niet snel wat deed.’‘Dat klopt wel,’ zei Patrick. ‘Maar toch.’‘Het spijt me,’ zei Cas.‘Het is al goed,’ zei Patrick. ‘Het heeft een hoop ellende voorkomen, wat je deed. Dus bedankt. Maar bij dit soort dingen werken we in een team, waarin niet iedereen maar wat kan gaan doen. Er moet er één de leiding hebben, en die neemt de beslissingen.’‘Ik begrijp het,’ knikte Cas.‘Zo is hij nou eenmaal,’ zei Quinty. Cas keek haar aan en grijnsde. Ze had gelijk. Op televisie ‘Het was niet moeilijk of zo,’ zei Cas. De verslaggever van het NOS-journaal tegenover hem begon te lachen. Maar die had een nogal stomme vraag gesteld: hoe hebben jullie de orka gevonden?‘We doen het even opnieuw,’ zei de verslaggever. ‘Je moet gewoon vertellen hoe het ging.’‘Mij best,’ zei Cas.‘Camera loopt weer,’ zei de cameraman.‘Hoe hebben jullie de orka gevonden?’‘We hadden een bootje gekregen met een elektromotor,’ zei Cas. ‘Daarmee voeren we langs de boeien, om niet vast komen te zitten. Op een bepaald moment zagen we iets groots. Eerst dacht ik dat het een fatboy was, maar het was dus de orka.’‘En wat hebben jullie toen gedaan?’‘We zijn teruggevaren. De havenmeester heeft Harderwijk gebeld. Het Dolfinarium heeft haar gered. En wij hebben geholpen.’‘Dankjewel,’ zei de verslaggever. ‘Nu wil ik haar nog wat vragen. Quinty? Als je even daar wil gaan staan, dan hebben we die pier mooi op de achtergrond.’Quinty ging braaf staan.‘Hebben jullie al een naam voor haar?’‘Mogen wij die verzinnen dan?’ vroeg Quinty.De verslaggever begon weer te lachen. Blijkbaar vond hij dingen al snel grappig. De camerman haalde de camera van zijn schouder.‘Hebben jullie daarover niets overlegd met het Dolfinarium?’‘Nee,’ zei Quinty. ‘Maar ik heb wel een idee...’‘Voor een naam?’‘Nee, voor een wedstrijd. We hebben een hyvespagina, met meer dan 500 leden. Daar kunnen we een oproep doen, wie de leukste naam verzint?’‘Dat doen we,’ zei de verslaggever. ‘Ik kan niet beloven dat de wedstrijd ook in het 8 uur journaal zit, maar in het Jeugdjournaal past het zeker.’De cameraman zette zijn camera weer op de schouder.‘Quinty, jij zag de orka het eerste. Heb je al een naam voor haar verzonnen?’‘Nog niet,’ zei Quinty. ‘Op onze Hyvespagina zetten we een wedstrijd. Dan mag iedereen een leuke naam neerzetten. De leukste wint.’‘Goed, zei de verslaggever. ‘En dan nu nog een keer, maar dan met de naam van die pagina erbij.’‘Dolphin Rescue Team,’ zei Quinty.‘Het liefst als de camera loopt,’ lachte de verslaggever. Vlak voor het jeugdjournaal begon was de hyvespagina aangepast. Het Dolfinarium had foto’s en een filmpje gemaild en die had Cas allemaal geplaatst. Quinty had een verslag geschreven en de wedstrijd stond bovenaan.Ze waren bij Quinty thuis en de huiskamer zat vol met buren en bekenden uit het dorp. Toen de opnamen gemaakt werden was Cas helemaal niet zenuwachtig geweest, maar nu had hij een knoop in zijn buik. Het kwam ook door alle bekenden van zijn ouders, die opgewonden door elkaar zaten te praten. Het was achteraf ook heel erg bijzonder: in nog geen honderd jaar was er een orka aangespoeld.Het was het tweede item in de nieuwsuitzending en toen hij in beeld kwam begon iedereen te gillen. Paul, de vader van Quinty, zette de televisie keihard en toen hoorde hij zichzelf praten. Het was een gek gehoor. Meteen daarna kwam Quinty, dat klonk veel normaler. Na haar oproep voor de wedstrijd kwam de dierenarts van het Dolfinarium in beeld.‘Het is waarschijnlijk nog een baby,’ zei de man, die Ralf van Zetten heette. ‘Het is de bedoeling dat we haar zo snel mogelijk terug proberen te krijgen bij haar familie.’‘Dat is raar,’ zei Quinty. Het gezelschap was gelukkig wat tot bedaren gekomen, al praatten ze nog steeds door elkaar. Maar het gillen was over.‘Wat is raar?’ vroeg Cas.‘Die man, die dierenarts zei dat ze de orka willen terugbrengen naar de vrijheid. Maar ik had het er met Joris over. Hij zei dat de orka als ze beter werd, en groot genoeg was naar andere orka’s gebracht zou worden. In Amerika, waar orka’s in gevangenschap leven.’ ‘Dat is toch zielig,’ zei Cas.Quinty knikte. ‘Dat zei ik ook. Maar het was nog altijd beter dan doodgaan in de Waddenzee, zei die man.’‘Dat wel natuurlijk.’‘Ik hoop maar dat die dierenarts gelijk heeft,’ zei Quinty.‘Hij heeft vast meer te vertellen dan zo’n verzorger als Joris,’ zei Cas.‘Goed gedaan jongens,’ zei Suzanne. ‘Jongen en meisje,’ zei Quinty.‘Ik ben trots op jullie,’ zei Suzanne onverstoorbaar.‘Gaan we voor de beloning naar de chinees?’ vroeg Quinty.‘Nee,’ zei Suzanne. ‘Ik maak lasagna.’‘En morgen lasagna?’ Cas keek zo lief mogelijk.‘Dat kan op zich natuurlijk ook. Wat denk jij, Paul?’‘Ik vind het goed,’ zei Paul snel. Het was de vader van Cas, die zelf ook gek was op chinees eten.De vader van Quinty begon hoofdschuddend te lachen. Cas wist genoeg: ze gingen lekker uit eten.‘Maar missen we het acht uur journaal dan niet?’ voeg Suzanne.‘Mam,’ zei Quinty. ‘Het acht uur journaal wordt de hele avond uitgezonden.’‘Echt waar?’ vroeg Suzanne. ‘Waar dan?’Quinty rolde met haar ogen.‘Het is toch alleen maar korter dan het jeugdjournaal,’ zei Cas. ‘Die wedstrijd laten ze daar weg.’‘Hoe weten jullie dat toch allemaal?’ vroeg Suzanne. Geen van tweeën gaven ze een antwoord. Als haar vriendinnen erbij waren, deed Suzanne zich altijd veel dommer voor dan ze was. ‘Uiteraard zijn jullie onze eregasten vandaag,’ zei Patrick. ‘Jullie willen natuurlijk meteen de orka zien, maar ik ben bang dat we eerst even gaan kennismaken met Ralph van Zetten.’‘Die ken ik van televisie,’ zei Cas.Patrick lachte. ‘Hij is nu bijna net zo beroemd als jullie. Hij draagt nog net geen zonnebril hier binnen.’Ze stapten een kamer binnen waar een bordje ‘geen toegang’ op stond. ‘Ah,’ zei een man die zo te zien veel aan sport deed. ‘Daar zijn onze helden.’‘We hebben niks bijzonders gedaan,’ zei Cas. ‘We gingen gewoon een eindje varen.’‘Toch ben ik jullie dankbaar,’ zei Ralph van Zetten. ‘We kunnen wel wat extra bezoekers gebruiken.’‘Bedoelt u ons?’ vroeg Cas. Quinty keek met een ruk opzij. Had hij wat verkeerds gezegd?‘Nee, natuurlijk niet. Jullie zijn uitgenodigd. Daar kan de schoorsteen niet van roken.’Cas zei maar niets meer. Hij dacht te begrijpen dat de orka extra bezoekers op ging leveren voor het Dolfinarium, maar durfde het niet na te vragen.‘Zeg, die namen-actie op Hyves. Hadden jullie dat niet moeten overleggen met ons?’‘Dat wilden we wel,’ zei Quinty. ‘Maar die man van het NOS-journaal... Er was geen tijd en...’‘Oké, oké,’ zei Ralph. Hij haalde een hand door zijn blonde haren. ‘We hebben maar besloten mee te doen. Op onze site kunnen mensen nu ook namen insturen.’‘We hebben al 110 reacties,’ zei Cas.‘Zoveel hebben wij er nog niet. Hebben jullie al een favoriet?’‘Tot nu toe vinden we Morgan het leukste,’ zei Quinty. Ralph knikte. ‘Beter dan wat bij ons bovenaan staat. Het is orki en orko wat de klok slaat. En we krijgen heel veel jongensnamen.’ ‘Je moet ook niet doen wat het meest gekozen wordt,’ zei Cas. ‘Gewoon het leukste kiezen.’‘Laten we voorlopig maar voor Morgan gaan,’ zei Ralph. ‘Als er iets beters komt, kunnen we altijd nog switchen. We hoeven pas eind van de maand bekend te maken wat het geworden is.’‘Waarom eind van de maand?’ vroeg Cas.‘Omdat...’ zei Ralph. Hij deed zijn mond weer dicht. ‘Eh... ik breng jullie naar Morgan. Hoe klinkt dat?’‘Perfect,’ zei Quinty.Ze moesten naar buiten, Joris en Ralph voorop, zij erachteraan. Al snel kwamen ze bij een hek met blauw plastic ervoor, maar de dierenarts had een sleutel voor het hangslot waarmee het vast zat. Ze liepen er door en zagen een grote bak, met aan één kant een doorzichtige wand. Morgan zwom rustig heen en weer. Toen ze dichterbij kwamen, kwam ze nieuwsgierig op hen af.‘Ze lijkt een stuk groter,’ zei Cas verbaasd.‘In zee of in zo’n bassin, dat maakt een heel verschil,’ zei Ralph. ‘Morgan!’ riep Quinty.‘Nu weet zij het ook,’ zei Joris.‘Hebben jullie haar al onderzocht?’Ralph knikte.’‘Ze is verzwakt, maar hoogstwaarschijnlijk heeft ze niets ernstigs. We kunnen tenminste niks vinden.’‘Wat deed ze dan in de Waddenzee?’‘Als zo’n baby eenmaal haar moeder kwijt is, dan gaat ze dwalen. Ze moet vlakbij haar moeder blijven zwemmen. Ze doet dan alles na en zo leert ze vanzelf jagen en ze leert de weg vinden. Alleen is ze kansloos.’‘Willen jullie haar terugzetten? Of moet ze gevangen blijven?’ vroeg Quinty‘Eén gek kan meer vragen dan tien wijzen kunnen beantwoorden,’ zei Ralph.‘Ze is niet gek hoor,’ zei Cas. ‘Joris zei dat ze later naar een dolfinarium moest waar ze orkashows doen.’‘Joris moet eens leren zijn grote waffel te houden,’ zei Ralph. Hij keek niet zo blij. Cas had het gevoel dat hij niet door moest vragen. Er was iets aan de hand, maar hij zou niet precies kunnen zeggen wat.Morgan kwam weer boven water en liet een hoge pieptoon horen.Cas keek naar het dier. Morgan leek vrolijk. Het was alsof hij de orka beter begreep dan de dierenarts.  Robin ‘Ik hoop wel dat we inderdaad worden opgehaald op het station,’ zei Quinty.‘Natuurlijk Quin,’ zei Cas. ‘We zitten in de trein die we afgesproken hadden en bovendien heb je Suzanne toch een sms gestuurd?’‘Toch,’ zei Quinty. Ze maakte zich altijd veel te veel zorgen.‘Ik vond het super om Morgan weer te zien,’ zei Cas. ‘Niet te geloven dat het een baby is. Orka’s zijn echt groot!’Aan de andere kant van het gangpad zat een jonge vrouw met lang roodbruin haar hem nieuwsgierig aan te kijken. Ze had een boek neergelegd en kwam overeind.‘Sorry, maar... zijn jullie niet die kinderen die een orka hebben gevonden in Harderwijk?’‘Ja,’ zei Cas. ‘Hoezo?’‘Ik ben Robin,’ zei de vrouw en ze stak haar hand uit. Braaf gaven Cas en Quinty haar een hand. ‘Ik zet me in voor het lot van dieren. Vooral dieren die op moeten treden in circussen en zo.’‘Wij ook,’ zei Cas. ‘Tenminste, we hebben een groep op Hyves. Dolphin Rescue Team.’‘Ik zal het eens opzoeken,’ zei Robin. ‘Mag iedereen lid worden?’‘Natuurlijk,’ zei Quinty. ‘Maar er zitten wel vooral kinderen bij.’‘Alleen maar goed,’ zei Robin. ‘Jong geleerd en zo.’‘Wat doe je dan voor die circusdieren?’‘We proberen te bereiken dat het verboden wordt om wilde dieren op te laten treden. Of ze gevangen te houden in dierentuinen.’‘Maar hoe doe je dat dan?’ vroeg Cas.‘Goede vraag... We zetten filmpjes van dierenleed op YouTube. En we proberen in de krant te komen.’‘Je moet ook een hyvespagina beginnen,’ zei Quinty.‘We zitten op Facebook,’ zei Robin.‘Daar moet je dertien voor zijn,’ zei Cas.‘Dat komt door een of andere domme wet in Amerika,’ zei Robin. ‘Vul gewoon in dat je 99 bent, dan ben je zo lid. Maar hoe was het met die orka?’‘Ze keek blij genoeg,’ zei Quinty.‘Ik kreeg alleen geen hoogte van de dierenarts van het Dolfinarium,’ zei Cas.‘Hoezo?’ vroeg Quinty.‘Joris, één van die verzorgers, had gezegd dat Morgan naar een orkashow in Amerika of zo zou gaan. Maar Ralph van Zetten, de dierenarts, zei dat die Joris niet zoveel moest kletsen.’‘Het zou me niks verbazen,’ zei Robin. ‘Een orka is wel tien miljoen waard of zo.’‘Pardon?’ zei Quinty.Robin knikte. Ze was naast Quinty gaan zitten, tegenover Cas. ‘Er zijn maar weinig orka’s die in een dolfinarium leven. Je mag ze tegenwoordig niet meer vangen. Ze krijgen wel kleintjes in gevangenschap, maar op een gegeven moment krijg je inteelt. Als neven en nichten samen kinderen maken.’‘Bah,’ zei Cas.‘Dus als er een nieuwe orka aan die groep wordt toegevoegd, is dat veel waard.’De trein begon te remmen. ‘We moeten er uit, Cas,’ zei Quinty.‘Hoe heten jullie op Hyves?’ vroeg Robin. Ze stond op en liep naar haar plek. Ze schreef hun namen op.‘En word lid van Dolphin Rescue Team op Hyves!’ riep Quinty over haar schouder, toen ze naar de deuren liepen. De trein stond al bijna stil.‘Zal het doen, doei!’ riep Robin.‘Ik vind haar cool,’ zei Cas zachtjes terwijl ze uitstapten.‘Ik ook,’ zei Quinty. ‘Kijk! Daar staat mijn moeder.’ ‘Er mag publiek bij Morgan,’ zei Quinty. Ze waren op haar kamer. Ze had haar mobiele laten zakken en zag er geschrokken uit.‘Wie zegt dat?’ ‘Robin.’Ze bracht de telefoon weer naar haar oor.‘Waar staat dat dan?’ vroeg ze. Ze luisterde een tijdje en nam afscheid.‘Wat is daar eigenlijk erg aan?’ vroeg Cas.‘Morgan moet niet teveel gaan wennen aan mensen. Dat is toch niet normaal voor een orka?’‘De dolfijnen in het Dolfinarium zijn toch ook gewend aan mensen?’‘Ja,’ zei Quinty. ‘Maar die blijven daar. En er gebeuren minder ongelukken mee.’‘Met orka’s wel?’‘Dat zegt Robin. En dat we dat zo konden vinden op internet.’‘Nou,’ zei Cas. ‘Laten we mijn laptop dan maar gaan halen.’‘Ik heb beneden toch ook een computer?’‘Maar met twee gaat het sneller,’ zei Cas.Cas haalde zijn laptop en ze zaten een kwartier te lezen en naar YouTube te kijken. Wat ze vonden was verschrikkelijk.In Orlando, een stad in de Verenigde Staten was een dolfinarium met orka-shows. In 2010 had de paardenstaart van een van de trainsters een orka zo geërgerd, dat hij de trainster in zijn bek had genomen en haar minutenlang onder water had gehouden. Het gebeurde tijdens een show, dus het publiek maakte het helemaal mee. Interviews met toeschouwers stonden op YouTube, ze waren natuurlijk verbijsterd. ‘Ik ben blij dat ik daar niet bij zat,’ zei Quinty.‘Zou jij naar zo’n orcashow gaan?’ vroeg Cas.‘Nou, nu ik dit gezien heb denk ik niet meer,’ zei Quinty. ‘Maar anders... Je denkt toch dat ze weten wat ze doen, bij zo’n dolfinarium.’‘Blijkbaar niet,’ zei Cas. ‘Hier is een site waar staat dat orka’s helemaal niet geschikt zijn om in gevangenschap te houden.’‘Lees eens voor,’ zei Quinty.‘Drs. Ventre en Jett te introduceren ons gedetailleerde observaties en sterke statistische berekeningen die optellen tot een overvloed aan bewijs dat gevangenschap doodt orka's, meestal op een jonge leeftijd ... en dat spanningen, sociale spanningen en een slechte gezondheid zijn chronische problemen in de mariene park faciliteiten.’‘Wat zeg jij nou allemaal?’ vroeg Quinty.Cas keek op en grijnsde. ‘Google vertaling,’ zei hij. ‘Als voormalig orca trainers, en nu een arts en professor biologie respectievelijk DrsVentre en Jett hebben een perspectief dat niet is gehoord in het debat over de intensivering van gevangenschap voor de orka's.’Quinty zat hem nu keihard uit te lachen.‘Wat?’ zei Cas. ‘Dat staat er toch! Je begrijpt best wat ze bedoelen.’‘Je kunt beter hier meekijken,’ zei Quinty en ze wees naar haar scherm. ‘Nog zo’n ongeluk, nu op Tenerife.’Ze keken naar een filmpje over een trainer die in de voorbereidingen op een speciale kerstshow, door een orka onder water was getrokken en een beuk in zijn borst had gekregen, waarna hij was verdronken. Sindsdien mochten de trainers van dat park niet meer bij de orka’s in het water.‘Doen ze dat in het wild ook?’ vroeg Cas. ‘Mensen aanvallen?’ Hij liep terug naar zijn eigen computer en zocht het uit met Google.‘Er is nog nooit een mens aangevallen of zo door een orka in zee,’ zei hij na een paar minuten. ‘Dus dat ze het in gevangenschap doen, is omdat ze er niet tegen kunnen opgesloten te zitten.’‘Staat dat laatste er ook bij, of zeg jij dat alleen maar?’‘Alleen maar? Dat zegt Professor Cas de Orkakenner.’‘Ja, ja,’ zei Quinty. ‘Je kunt de tafel van zeven nog niet eens opzeggen.’‘Wat heeft dat nou met orka’s te maken?’ vroeg Cas.‘Wat ik het ergste vind,’ zei Quinty zonder zijn vraag te beantwoorden, ‘is dat orka’s eenzaam worden en zich vervelen. En ze worden veel te jong moeder. Dan verstoten ze hun kleintjes en dat is pas echt zielig.’‘Niet zo zielig als jij,’ zei Cas. Hij was de opmerking over de tafel van zeven nog niet helemaal vergeten. Neeltje Jans Het was zaterdagochtend. Ze hadden afgesproken bij Robin, die aan de kust woonde. Nadat ze ongeveer alles wisten over orka’s in gevangenschap, hadden ze via Skype zitten praten met Robin, die intussen ook lid was van hun groep op Hyves. Paul, de vader van Cas, zette ze af. Hij reed door naar zijn zus en zou ze na het eten weer ophalen bij haar. Robin deed open. Haar haar was nog nat van het douchen. ‘Kom binnen,’ zei ze. ‘Doe even je schoenen uit. Ik heb een enorme hekel aan stofzuigen.’Ze liepen de woonkamer binnen. De vloer was wit geschilderd en er waren wel zes fatboys. In een ervan zat een man.‘Ik ben Rob,’ zei hij terwijl hij overeind kwam. Ze gaven een hand en bleven staan. Wat was de bedoeling, dat ze in een fatboy gingen zitten?‘Rob en Robin,’ zei Robin toen ze bij hun was komen staan. ‘Wat een toeval hè?’‘Allebei onze vaders heten Paul,’ zei Cas. ‘Erg onhandig.’‘Wat willen jullie drinken, cola?’ vroeg Robin.‘Heb je ook limonade of zo?’ vroeg Cas. Hij hield niet zo van prik. ‘Dan wordt het dubbelfris,’ zei Robin. Dat was wel lekker. Ze gingen aan een tafel in de keuken zitten, die aan de woonkamer grensde.‘Waar wilde je nou heen, vandaag?’ vroeg Quinty. ‘Je had toch afgesproken met iemand?’‘Eh.. ik weet niet?’ zei Robin.‘Ene Neeltje of zo,’ zei Cas.Robin lachte. ‘Ja, we rijden naar Neeltje Jans,’ zei ze. ‘Maar dat is niet iemand. Het is een themapark. Er is een enorme waterglijbaan en ze doen zeeleeuwenshows.’‘Zijn zeeleeuwen wel geschikt om in gevangenschap te houden?’ vroeg Cas achterdochtig. ‘Tja,’ zei Robin. ‘Ze lijken er wel tegen te kunnen. Paarden worden natuurlijk ook getraind. Mensen  houden koeien, varkens... het zijn uiteindelijk allemaal dieren in gevangenschap. In Nederland worden per jaar twintig miljoen varkens geslacht. Varkens zijn lieve, intelligente en aanhankelijke beesten. De zeeleeuwen in Neeltje Jans mogen tenminste blijven leven.’‘Ik dacht dat jij zo bezig was met dierenrechten,’ zei Cas.‘Dat ben ik ook,’ zei Robin. ‘Ik ben vegetarisch. Maar ik draag schoenen van leer en ik drink melk. Iedereen heeft ergens een grens liggen. Sommige mensen vinden het normaal dat in een restaurant een levende kreeft voor hun in kokend water wordt gegooid. Anderen vinden het al erg dat ik melk drink.’‘En jij vindt circusdieren erg,’ zei Quinty.‘Dat klopt,’ zei Robin. ‘Tenminste, poedels en zo niet. Een hond een trucje leren, wat is daar mis mee? Maar beren, tijgers en wilde dieren,’ dat vind ik echt zielig.’‘En orka’s’ zei Cas. ‘En orka’s,’ zei Robin. ‘Hebben jullie je drinken op? Dan rijden we naar Neeltje Jans.’‘Waarom neem je ons daar mee naar toe, eigenlijk?’ vroeg Cas. ‘Je kent ons nauwelijks.’‘Ik wil jullie laten zien wat mijn plan is,’ zei Robin. ‘Dan kunnen jullie dat misschien met het Dolfinarium bespreken.’‘Wat is je plan dan?’ vroeg Quinty.‘Dat zie je zo wel,’ zei Robin.‘En waarom kun je dat niet zelf met het Dolfinarium bespreken?’Robin haalde haar schouders op. ‘Ze zeggen steeds dat ik wordt teruggebeld, maar dat gebeurt dan niet.’‘Ik vind het best,’ zei Cas. ‘Maar ik wil wel van die waterglijbaan.’Robin lachte. ‘Laten we maar snel gaan, dan.’ Het was maar een half uurtje rijden. Onderweg vertelden Cas en Quinty wat ze hadden gevonden op YouTube en Google.‘Dat gebeurt met zeeleeuwen in ieder geval nooit,’ zei Robin.‘Met tuimelaardolfijnen ook niet,’ zei Quinty. ‘Die kunnen ook wel beginnen te vechten met een trainer. Dat doen ze onder elkaar ook. Maar van een dreun van een tuimelaar ga je niet meteen dood.’‘Het is natuurlijk erg voor die trainers die gedood worden,’ zei Quinty. ‘Maar voor de beesten is het ook niet leuk. Als ze in vrijheid nooit mensen lastig vallen, en in gevangenschap wel, dan weet je al genoeg.’‘Orka’s laten ook horen dat ze ongelukkig zijn,’ zei Quinty. ‘En ze doen zichzelf pijn door tegen de rand van hun bak te zwemmen.’‘Wat is nou je plan?’ vroeg Cas.‘Dat ga je nu zien,’ zei Robin. ‘We zijn er.’Ze kochten kaartjes en Cas zag de glijbaan al meteen. Maar Robin liep door naar een speelstrandje, waar eigenlijk niemand speelde. ‘We gaan straks alles bekijken, maar eerst wilde ik jullie dit laten zien. Kijk.’Robin wees naar een stuk van de zee.‘Wat is daarmee?’ vroeg Quinty.‘Hier kan Morgan leren om terug te keren naar de zee.’Cas keek wat beter. Om het stuk zee heen liep een dijkje. Een deel was open, daar werd het dijkje een brug. Je kon dus helemaal om het water heen lopen, maar afgesloten was het niet.‘Dan zwemt ze toch zo onder die brug door?’‘Niet als we daar netten in hangen.’‘En er overheen?’ vroeg Quinty.‘Op zich zou ze zo hoog wel kunnen komen,’ zei Robin. ‘Maar als we zorgen dat ze niet goed kan zien dat er aan de andere kant water is, zal ze er nooit overheen springen.’‘Zwemt hier vis?’ vroeg Cas.Robin knikte. ‘Maar we zullen haar ook moeten bijvoeren. Wat er hier zwemt is niet genoeg om van te leven. Maar de vraag is of ze kan jagen.’‘Dat kan ze leren,’ zei Quinty. ‘Met dolfijnen lukt dat tenminste wel.’‘Kom,’ zei Cas. ‘Laten we naar die glijbaan gaan.’‘We hebben eerst een afspraak,’ zei Robin.Ze liepen naar het bezoekerscentrum, waar in een hoek een tafel stond met zes stoelen eromheen. Ze gingen zitten en een oudere man met een bril kwam aanlopen.‘Goedemorgen,’ zei hij. ‘Martin Sloterdijk. Aangenaam.’Ze gaven hem een hand en hij ging zitten. Er kwam iemand met flesjes chcocomel en koffie en het was duidelijk dat Robin en Martin elkaar al kenden.‘Goed,’ zei Martin na een tijdje. ‘Over het plan. Wat willen jullie weten?’Iedereen zat hem aan te kijken.‘Alles,’ zei hij maar.‘Oké. Via Robin zijn we in contact gekomen met een orkakenner uit Nieuw-Zeeland. Ze heet Susan Timmer. Nieuw-Zeeland ligt vlakbij Australië. Als er iemand is op de wereld die alles over orka’s weet, dan is zij het. Vorige week hebben wij via Skype met haar gesproken.’‘En?’ vroeg Quinty.‘Ze is bezig een plan op te stellen om Morgan in stappen te herenigen met haar familie. Maar de hoofdlijnen hebben we al besproken.’‘Stap 1: leren jagen?’ vroeg Cas.‘Dat is wel één van de eerste stappen, maar allereerst moeten we haar familie lokaliseren. Daarvoor hebben we DNA van haar nodig en een geluidopname van haar roep.’‘Wat is DNA?’ vroeg Quinty.‘In elke cel zit een kern en daarin zit alles wat erfelijk is opgesloten. Geen enkel dier heeft hetzelfde DNA.’‘Dat klinkt makkelijk genoeg,’ zei Cas. ‘Gewoon iets van haar huid afhalen. En een opname van haar geluid kan ik met mijn mobiele nog wel maken.’‘Je hebt gelijk,’ zei Martin. ‘Maar volgens Robin wil het Dolfinarium niet meewerken.’‘Waarom niet?’ vroeg Quinty.‘Omdat ze Morgan willen houden,’ zei Cas. ‘Tenminste, dat denk ik.’‘Dat is in strijd met de regels,’ zei Robin.‘Maar er is geen controle op die regels,’ zei Martin. ‘Het Dolfinarium kan doen wat ze willen.’‘Wat moeten ze met een orka?’ vroeg Quinty. ‘Ze hebben niet eens een bad voor zo’n groot dier.‘Zij wordt nog veel groter,’ zei Martin. ‘Een volwassen vrouwtje wordt ruim vijf meter lang. Het bassin voor de dolfijnen is maar net zo diep. En dat is het grootste wat ze daar hebben.’‘Dus jullie willen haar liever in die baai laten rondzwemmen?’ vroeg Cas.‘Een tijdje maar. We zoeken haar familie. Dan leren we Morgan dat ze een lekker visje krijgen als ze naar een bootje toekomt als we fluiten. Dan gaan we de baai uit. Morgan komt steeds terug als we fluiten, voor haar visje. Stap voor stap mag ze langer en verder zwemmen. Uiteindelijk vervoeren we haar naar de familiegroep. Pas als het helemaal goed gaat, en we zien dat ze goed eet en geaccepteerd wordt, blazen we niet meer op het fluitje. Dan is ze vrij.’‘En nu moeten wij proberen dat met Ralph van Zetten te bespreken?’Martin knikte met een ernstig gezicht.‘Op één voorwaarde,’ zei Cas.‘En die is?’ vroeg Martin bezorgd.‘Dat we nu naar de waterglijbaan mogen.’‘Gek,’ zei Quinty.‘Je hebt groot gelijk,’ zei Robin lachend. ‘Voor wat, hoort wat.’‘Alvast bedankt,’ zei Martin Sloterdijk. Toen ze weg moesten, hadden ze ook nog de stormvloedkering van binnen gezien, waren ze naar de zeeleeuwen gaan kijken en waren ze bijna misselijk geworden in een schip dat heen en weer werd geschud. ‘Het was een topdag,’ zei Quinty op de terugweg. ‘Bedankt.’ Coalitie ‘Robin doet mee!’ riep Quinty. Ze zaten in de tuin, Quinty had de iPad van haar vader ingepikt en zat op Hyves. ‘Ze gaat een Stichting oprichten.’‘Waarom doen we dat niet zelf?’ vroeg Cas.‘Daar moet je achttien voor zijn. En het is veel te saai. Je moet hele lap tekst opstellen en langs een notaris en zo.’‘Ik snap niet waarom volwassenen saaie dingen zo leuk vinden,’ zei Cas.‘Dat vinden we helemaal niet leuk,’ zei Paul, die opkeek van een saai tijdschrift. ‘Maar het moet soms.’‘Van wie dan?’ vroeg Quinty.‘Jullie moeten toch ook huiswerk maken. Dat is ook saai.’‘Ja, dat moet van jullie! Van ons hoeft het niet, dat huiswerk.’‘Van mij hoeft het ook niet,’ zei haar vader. ‘Blijf maar lekker dom. Dan kun je op je zestiende een stom baantje nemen en dat dan je hele leven blijven doen.’‘Dat nooit,’ zei Quinty.‘Nou, dan moet je daarvoor soms iets saais doen. Maar er zijn ook genoeg leuke dingen. Zoals met mooi weer in de tuin zitten.’‘Alsof dat zo opwindend is,’ zei Cas. ‘Laten we wat gaan doen, Quin.’‘Robin bellen,’ zei Quinty. ‘Ze vraagt hoe de stichting moet heten.’‘Kids for Morgan,’ zei Cas.‘Robin is toch geen kind? Iedereen moet mee kunnen doen. Ook andere verenigingen en zo. En Dolpin Rescue Team natuurlijk.’‘Kunnen we het niet Morgan Rescue Team noemen?’ vroeg Cas.‘Top,’ zei Quinty.‘Waarom doen jullie toch altijd alles in het Engels?’ vroeg Paul. ‘Jullie kunnen nog geen twee zinnen achter elkaar uitspreken in het Engels, maar zodra jullie een naam moeten verzinnen, wordt het Engels.’‘Hoe zou jij het dan noemen?’ vroeg Quinty.‘Morgan Coalitie,’ zei Paul.‘En coalitie betekent...’ zei Quinty. Met een draaiende hand maakte ze haar vader duidelijk dat hij haar zin af moest maken.‘Een groep die samenwerkt.’‘We bellen Robin. Dan mag die het zeggen: Morgan Coalitie of Morgan Rescue Team.’‘Ik bel wel,’ zei Cas. Hij pakte de telefoon van tafel en koos haar nummer.‘Hoi, met Cas. We moeten toch een naam kiezen? We hebben twee mogelijkheden en jij mag het zeggen. Morgan Coalitie of de veel leukere: Morgan Rescue Team.’‘Ik kies Morgan Coalitie,’ zei Robin.‘Waarom?’ vroeg Cas. Hij was verbaasd.‘Er is al Dolphin Rescue Team,’ zei Robin. ‘Dat wordt alleen maar verwarrend. En er moet vaak Stichting voor. Dat is al Nederlands, dat is lelijk met een Engels woord erachter.’‘Oké,’ zei Cas. Het was wel een goed punt. Al was Morgan natuurlijk al een Engelse naam.‘Ik ben met die statuten bezig,’ zei Robin. ‘Als je het goed vindt, ga ik verder. Bedankt dat je belde!’Ze legden op. ‘En nu gaan we echt wat doen,’ zei Cas. ‘Naar het zwembad?’‘Ik vind het best,’ zei Quinty en ze stond op. ‘Ga je mee, pap?’Hij schudde zijn hoofd. ‘Ik ben veel te blij dat ik allemaal saaie dingen kan doen zonder dat drukke gedoe van jullie.’ Nadat de stichting Morgan Coalitie was opgericht, hadden ze een mail gestuurd naar het Dolfinarium om te vragen of ze langs konden komen. Maar ze waren nu een week verder en het Dolfinarium had nog steeds geen antwoord terug gestuurd. Daarom was Robin naar hun toegekomen, samen met Mariël, die ook bestuurslid was geworden. Ze was nog jonger dan Robin. Ze zaten aan de eettafel bij Cas thuis. Ellen had thee ingeschonken en koekjes neergezet.‘Ik vind het raar,’ zei Cas. ‘Eerst zijn we hun eregasten omdat wij Morgan hebben gevonden, en nu willen we ze helpen om haar terug te brengen naar zee en dan doen ze alsof we niet bestaan!’‘Het verbaast me niks,’ zei Mariël. Ze haalde een hand door haar zwarte haar. ‘Ze willen haar helemaal niet vrijlaten. Ik sprak iemand van de verzorgers, de week nadat Morgan was gevonden. Die zei dat het Dolfinarium alleen maar overlegt met SeaWorld.’‘Dat is dat bedrijf waar die trainster gedood werd!’ zei Cas.‘Klopt,’ zei Robin. ‘Het gaat ze maar om één ding: geld.’‘Volgens mij niet,’ zei Quinty. ‘Want ze halen bruinvissen uit het water en verzorgen ze. Die zetten ze wel uit.’‘Dat doet S.O.S. Dolfijn,’ zei Robin.‘Die worden gesteund door het Dolfinarium. Als ze het alleen om geld ging, mocht je echt wel in het water met de tuimelaars. Als publiek. En dat kan niet in Harderwijk.’‘Oké, misschien zijn ze goed voor hun dolfijnen,’ zei Robin. ‘Maar Morgan naar Seaworld sturen, dat gaat echt te ver.’‘Er zijn ook internationale wetten, waarin staat dat zoiets helemaal niet mag,’ zei Mariël.‘Kunnen we dan niet naar de rechter?’ vroeg Quinty.‘Dat kost een hoop geld,’ zei Robin. ‘Dat hebben we niet.’‘Kunnen we geen actie doen? Voor het Dolfinarium?’‘Daar zaten wij ook aan te denken,’ zei Mariël. ‘Hebben jullie een idee hoe we daar mensen heen krijgen?’‘Natuurlijk,’ zei Quinty. ‘Echt?’ vroeg Mariël verbaasd.‘Ja natuurlijk,’ zei Quinty. ‘We hebben bijna 500 mensen in de Hyvesgroep zitten. Als die allemaal hun ouders meenemen, of hun klas, ziet het zwart van de mensen in Harderwijk.’‘Dat is wel een goed idee,’ zei Robin nadenkend.‘Het is helemaal geen idee,’ zei Quinty. ‘Het is zo logisch als wat.’‘Het kan in ieder geval werken,’ zei Robin. En het werkte. Het was zaterdag en de demonstratie zou al bijna beginnen. Vijftig mensen hadden zich opgegeven. De helft via Hyves, de helft via vrienden van Robin en Mariël. Ze hadden allemaal kleine toetertjes gekocht, en Mariël had geïnvesteerd in bedrukte T-shirts. Het logo van de Morgan Coalitie stond er groot op, en kleiner het logo van Dolphin Rescue Team.  ‘Hoe duur zijn ze ook al weer?’ vroeg Quinty.‘Tien euro,’ zei Mariël. ‘Dan zamelen we geld in. Voor als we een rechtszaak moeten beginnen.’‘Ik heb ook al een oproep op Hyves gezet,’ zei Quinty. ‘Met een link naar de betaalpagina van jouw site.’‘Het is ook jullie site,’ zei Mariël.‘Kinderen betalen natuurlijk niet zo makkelijk,’ zei Quinty. ‘Maar ze kunnen het aan hun ouders laten zien.’‘Nou, van mij mag iedereen nu wel komen,’ zei Robin. ‘Alles is klaar en anders word ik alleen maar zenuwachtiger.’Ze was nog niet uitgesproken of een grote Espace met twee volwassenen en vier kinderen stopte. Behalve de bestuurder stapte iedereen uit. De bestuurder ging de auto op het grote parkeerterrein voor het Dolfinarium zetten. Robin stapte op de rest af.‘Jullie komen voor de demonstratie? Of gewoon om naar de dolfijnen te kijken?’ ‘Nee, voor de demonstratie,’ zei de moeder. ‘We zijn misschien wat vroeg?’‘Dat geeft niks,’ zei Robin. We hebben limonade en koffie, jullie komen de tijd wel door. Hier is een blaastoetertje. Als ik het zeg, gaan we keihard toeteren voor Morgan.’Ze gaf iedereen een toetertje. Al snel kwamen er meer mensen aanlopen. Na een half uurtje waren er bijna honderd mensen.‘Het is lekker weer,’ zei Mariël. ‘Dat helpt.’‘Nou, mensen gaan misschien liever naar het strand met dit weer,’ zei Cas.‘Dat kan hierna toch nog?’ zei Mariël. ‘Dat is het voordeel van een klein land als Nederland.’‘We gaan zometeen beginnen met toeteren,’ zei Robin, die aan kwam lopen. ‘En we houden pas op als de directeur naar buiten komt.’Ze pakte een megafoon en ging op straat staan. De groep demonstranten stond op de stoep. De megafoon piepte en iedereen keek naar Robin.‘We gaan toeteren voor Morgan,’ zei Robin. ‘Cas en Quinty, die Morgan gevonden hebben, delen flyers uit aan de bezoekers die willen weten wat er aan de hand is. En we houden pas op als er iemand naar buiten komt die wil praten. De directeur, het liefst. Een... twee... drie!’Ze liet de megafoon zakken en blies op het toetertje. Iedereen volgde haar voorbeeld en het lawaai was oorverdovend.Een tijd lang gebeurde er niks. De toeterende groep mensen trok wel veel aandacht en Cas en Quinty moesten steeds nieuwe flyers pakken. Robin en Mariël jutten iedereen op om door te gaan met toeteren. Totdat twee bewakers in uniform op Cas en Quinty afstapten.‘Zo,’ zei de dikste. ‘En wat heeft dit te betekenen?’‘We willen de directeur graag spreken,’ zei Cas. ‘En we blijven net zo lang toeteren totdat hij er is.’‘Kunnen jullie niet gewoon netjes een afspraak maken?’‘Dat hebben we geprobeerd,’ zei Quinty. ‘Hij geeft helemaal geen antwoord op zijn mail.’‘En wie heeft hier de leiding?’‘Niemand,’ zei Cas. ‘Maar met wie moet die directeur dan praten?’‘Met Robin en Mariël,’ zei Cas. Hij wees ze aan.‘Kom,’ zei de dikke bewaker tegen zijn collega. ‘We gaan het binnen wel overleggen.’Ze sjokten op hun gemak weg. Het toeteren was wat minder geworden, maar na een paar gebaren van Robin werd het weer even hard als in het begin.Het duurde tien minuten, en Cas en Quinty deelde nog een stapeltje flyers uit aan bezoekers. Het stapeltje t-shirts begon al minder hoog te worden.Toe kwam er eindelijk iemand naar buiten, met de bewakers achter zich aan. Het was Ralph van Zetten.       Familie ‘Zo, zo!’ zei Ralph van Zetten. ‘Kijk eens wie we daar hebben. Al jullie vrienden meegenomen? Als ze allemaal een kaartje kopen, hebben we een topdag!’’Het is een demonstratie,’ zei Cas. ‘Morgan moet vrijgelaten worden.’Robin en Mariël kwamen aanlopen. Mariël stak een hand uit naar Van Zetten, maar die deed of hij niet zag. Hij stond met zijn handen over elkaar.‘En hebben jullie daar een vergunning voor, van de gemeente?’‘Vergunning?’ vroeg Robin verbaasd. ‘We hebben gewoon doorgegeven dat we hier een actie kwamen doen.’‘En hoe wou je dat bewijzen, dat je dat doorgegeven hebt?’‘Zeg luister eens,’ zei Robin. ‘We hoeven helemaal niks te bewijzen. We staan op straat en die straat is niet van jou. In Nederland heb je het recht om te demonstreren.’‘Kijk eens aan, daar hebben we de politie,’ zei Van Zetten. ‘Dat is toevallig! Of had ik ze net aan de lijn?’ De bewakers achter hem lachten braaf. Verder lachte er niemand. Zo te zien had Robin een ontzettende hekel gekregen aan Ralph van Zetten. Cas hoopte maar dat Robin gelijk had en dat ze niet weggestuurd konden worden door de politie.‘Goedemorgen,’ zei de agent. ‘We werden gebeld dat er moeilijkheden gemaakt werden?’‘Ik heb gebeld,’ zei Van Zetten.‘Moeilijkheden?’ vroeg Robin. ‘We demonstreren gewoon.’‘En ze toeteren,’ zei Van Zetten. ‘Heel hard.’‘Met autoclaxons?’‘Met feesttoetertjes,’ zei Robin.De agent begon te lachen.‘En dat noemt u moeilijkheden?’‘Ze hebben geen vergunning.’‘Dat hoeft ook niet, meneer,’ zei de agent streng. ‘Dit is een vrij land. Ze hebben het keurig doorgegeven volgens het gemeentehuis en meer is niet nodig.’‘Ik probeer alleen maar te helpen, hoor,’ zei Ralph van Zetten verongelijkt. Hij keek als een betrapt kind.‘Tot hoelang duurt uw actie?’ vroeg de agent vriendelijk aan Robin.‘Totdat hij onze handtekeningenlijst aan wil nemen,’ zei Cas. ‘Daar weet ik niets van,’ zei Van Zetten.‘Daarom zeg ik het ook,’ zei Cas.‘En daarna gaan jullie weg?’ vroeg Van Zetten wantrouwig.‘Ja,’ zei Robin. ‘We maken er een foto van voor onze website en die sturen we ook naar de kranten.’‘Mij best,’ zei Van Zetten. ‘Als jullie maar weg gaan.’‘Bang dat je klanten na gaan denken?’ vroeg Mariël.‘Kom nou maar op met die handtekingen.’‘Jullie komen er verder uit?’ vroeg de agent. ‘Straks komen wij nog op die foto en dat lijkt me nergens goed voor.’‘Bedankt,’ zei Quinty. De agenten knikten en liepen naar hun auto. Daar bleven ze nog een tijdje zitten kijken. Mariël en Quinty gingen de handtekeningenlijsten halen. ‘Wij hebben rondgekeken bij Neeltje Jans,’ zei Cas tegen Ralph van Zetten. ‘Daar zouden we Morgan prima voor kunnen bereiden op hereniging met haar familie.’‘Dat is kansloos,’ zei Van Zetten. ‘Die familie vind je nooit.’‘Waarom niet?’ vroeg Quinty. Ze keek verbaasd.‘Omdat die zee heel groot is. En als je orka’s vindt, weet je niet of het haar familie is. En als het familie is, weet je niet of ze haar zullen accepteren.’‘Maar moet je het dan niet proberen?’ vroeg Cas.‘Geloof mij nou maar. Ik heb er voor doorgeleerd.’‘Dat hebben ze bij Neeltje Jans ook,’ zei Cas. ‘Er is een wetenschappelijk rapport.’‘Dat heb ik gelezen,’ zei Van Zetten. ‘Ik gebruik het nu als toiletpapier.’Robin en Mariël kwamen teruglopen met de lijsten.‘Het zijn er 481,’ zei Van Zetten.‘Dat is minder dan we hier dagelijks aan bezoekers hebben,’ zei Van Zetten.‘We zijn net begonnen!’ riep Quinty verontwaardigd.‘Ja, ja. En nou ophoepelen,’ zei Van Zetten.Zo langzaam mogelijk ruimden ze alles op. Van de stapel T-shirts waren er nog maar een paar over en de flyers waren allemaal uitgedeeld. Ze namen afscheid van alle anderen en gingen als laatsten weg.‘Met die Ralph valt echt niet te praten,’ zei Cas op de terugweg. ‘Maar hij zei dat je de familie niet kan vinden. Klopt dat?’‘Vanaf oktober lukt dat niet meer,’ zei Robin. ‘Dan is het veel te donker in de zee bij Noorwegen. Maar gisteren werd ik gebeld. Er zijn orka’s gezien bij de fjorden. Dat kan familie zijn. En het is nog lang geen oktober.’ ‘Mam, we moeten naar Noorwegen.’ Cas liet zijn stem expres klinken alsof het de normaalste zaak van de wereld is.‘Waarom dat dan weer?’ vroeg Ellen verbaasd.‘Er zwemmen orka’s voor de kust. Dat kan familie van Morgan zijn.’‘En dan?’ vroeg Ellen. ‘Je kan ze moeilijk mee hierheen nemen.’‘We moeten geluidopnamen maken. Hoe de fluittonen klinken. Ze zwemmen misschien al weer weg.’‘Wacht eens even,’ zei Ellen. ‘Je bent toch niet serieus hè? Je zit op school, het is geen vakantie, orka’s zijn roofdieren en Noorwegen is verschrikkelijk ver weg. En koud.’‘Maar...’‘Ik wil er geen woord meer over horen. Ik meen het Cas! Er zijn grenzen aan die dwaze plannen van jullie.’Hij liep naar Quinty’s huis. Ze was op haar kamer.‘Hoe komen we aan geluidopnamen van die orka’s? Dan kunnen we bewijzen dat haar familie wel makkelijk te vinden is.’‘Als het familie is,’ zei Quinty. ‘Er zijn daar 39 familiegroepen.’‘Die andere groepen komen vast ook wel naar de fjorden,’ zei Cas. Ze zitten gewoon achter de scholen haring aan.’‘Vissers!’ riep Quinty.‘Wat?’ vroeg Cas verbaasd.‘Nederlandse vissers. Die zitten ook achter haring aan.’‘In Noorwegen?’ ‘Ja! In Denemarken, in Noorwegen, overal.’‘Ik dacht gewoon in de zee voor Nederland.’‘Nee, daar vangen ze te weinig. We moeten een Nederlands vissersschip vinden en vragen of ze opnamen willen maken als ze die orka’s zien!’‘Is dat niet heel moeilijk?’‘We bellen Robin,’ zei Quinty.‘Je kunt het doen met een hydrophone,’ zei Robin. ‘Een onderwatermicrofoon. Het is een goed idee. Maar eigenlijk zijn al die geluiden al wel verzameld.’‘Echt?’ vroeg Cas.‘Ja. Wetenschappers nemen het allemaal op en vergelijken die geluiden. Op die manier zijn alle familiegroepen genummerd.’‘Dus we weten of die groep bij Noorwegen, de familie van Morgan is?’‘Nee,’ zei Robin.‘Waarom dan niet?’ vroeg Cas.‘We hebben geen opname van Morgan.’‘Maar dat is het makkelijkste van alles!’ riep Cas.‘Als het Dolfinarium zou meewerken, wel,’ zei Robin. ‘Maar we mogen er niet bij.’‘Belachelijk,’ zei Cas. Toen kreeg hij een idee.‘Moeten die opnamen perse onder water gemaakt worden?’‘Nee hoor. Ze maken die pieptonen ook boven water. En je hoort ze onder water piepen.’‘Bedankt, Robin,’ zei Cas. Hij legde op.‘We gaan naar het Dolfinarium,’ zei Cas. ‘Gewoon, als gezin, met onze ouders. En dan nemen we het geluid van Morgan op.’‘Ik geloof dat je het even goed moet uitleggen.’ zei Quinty. ‘Ik hoorde niet wat Robin zei.’   Opname Ellen was zo opgelucht dat Cas niet meer naar Noorwegen wilde, dat het tripje op zaterdag naar Harderwijk zo geregeld was. Paul was niet mee, ze waren met zijn drieën. Robin had ook graag meegewild, maar omdat ze gewoon als toeristen gingen, leek het beter om zonder haar te gaan. Cas en Quinty waren natuurlijk ook bekend, maar ze hoefden met niemand te praten. Ze hoefden alleen maar het geluid op te nemen. Het kaartje kopen bij de kassa ging soepel. Het meisje keek niet op of om. En ook de man bij de kaartcontrole zei niets. Nu waren ze binnen. Snel liepen ze naar Morgans tank. Er stonden kinderen en volwassenen omheen. De kinderen schreeuwden en tikten tegen het glas. Morgan leek er intussen wel aan gewend. Ze was gegroeid, sinds de laatste keer dat Cas en Quinty haar gezien hadden. En misschien verbeeldde Cas het zich, maar het was alsof ze zich verveelde in haar bak.‘Zo kunnen we toch geen goed geluid opnemen?’ zei Quinty.‘Ik heb er helemaal niet aan gedacht, aan schreeuwende kinderen,’ zei Cas.‘Nou merken jullie eens in welke hel wij elke dag moeten leven,’ zei Ellen.Cas keek haar boos aan. Het was geen moment voor grappen. De hele onderneming dreigde te mislukken.‘We moeten aan een goede opname komen,’ zei hij. ‘Dat moet gewoon.’‘Kun je niet vragen of ze even stil zijn?’ vroeg Quinty.Cas aarzelde. Het zou misschien de aandacht op hun vestigen. Iets verderop stond een medewerker van het Dolfinarium in het rond te kijken. Ze mochten niet opvallen. Bovendien kwamen er steeds nieuwe kinderen, dan zou hij die elke keer moeten vragen een beetje stil te zijn.‘Te opvallend. En als ze vragen waarom, en we vertellen het, dan geven ze het misschien door.’‘Dus,’ zei Ellen. ‘Wat doen we dan? Ik heb weinig zin om hier de hele ochtend te staan en niks te doen. Dan ga ik liever het park bekijken.’Dat bracht Cas op een idee.‘Straks begint de dolfijnenshow in de koepel. Dan is het hier meteen een stuk rustiger!’‘Dan vallen we wel des te meer op,’ zei Quinty.‘Er zijn meer shows per dag. Dus misschien wachten wij op de volgende. En zijn we gek op Morgan.’‘Oké,’ zei Quinty. ‘Hoe laat begin die show?’‘Over twintig minuten,’ zei Ellen.‘Laten we dan maar een beetje rondwandelen. Hoe korter we hier blijven, hoe minder opvallend.’Twintig minuten later stroomde het park inderdaad leeg. Er liepen nog wel mensen met kinderen langs de bak van Morgan, en sommigen bleven kijken, maar het gillen was afgelopen. Snel haalde Cas de iPhone van zijn vader tevoorschijn en hij startte de opname.‘Hoe lang kun je daarmee opnemen?’ vroeg Ellen.Cas legde een vinger op zijn lippen om haar duidelijk te maken dat zij niet de volgende moest zijn die de opname verpestte.Misschien had hij daarmee de aandacht getrokken van de medewerker van het Dolfinarium, want die kwam aanlopen. Hij had rood haar, wat fel afstak tegen het blauw van zijn dolfinariumshirt. ‘Wat doen jullie hier?’‘We kijken naar Morgan,’ zei Cas.‘En met dat ding?’ Hij wees naar de iPhone.‘Ik wou haar filmen,’ zei Cas. Dat leek hem wel een goede reden.‘O. Oké.’ zei de man en hij slenterde weer weg.‘Gelukkig herkende hij ons niet van het nieuws,’ zei Quinty gedempt.Cas liep dichter naar de bak en hield de iPhone omhoog. Dat zou best zijn manier van filmen kunnen zijn. De man met het rode haar vond het verder best.Na een minuut of vijf kwam Quinty naast hem staan.‘Het begint wel een beetje heel erg op te vallen, zo,’ zei ze zachtjes.‘Ik film zoals ik wil,’ zei Cas met een grijns. Maar hij haalde de iPhone toch naar beneden. Hij liet de opname doorlopen en bleef bij de bak staan. Robin had gezegd dat ze zo lang mogelijk moesten opnemen. Toen hij had gevraagd, hoe lang precies, had ze gezegd: hoe meer hoe beter.‘Laten we maar gaan,’ zei Quinty.‘Stil nou,’ zei Cas. Nog vijf minuten, gebaarde hij haar met zijn hand. Hoe meer verschillende geluiden Morgan kon laten horen, hoe groter de kans werd om vast te stellen bij welke groep ze hoorde.Toen hij tevreden was, stopte hij de opnamen. Als gewone bezoekers slenterden ze weg. ‘Willen jullie nog wat zien?’ vroeg Ellen. ‘Even kijken bij de bruinvissen,’ zei Quinty.‘Waarom speciaal daar?’ vroeg Ellen.‘Elk jaar stranden er wel één of twee bruinvissen aan de kust. De meesten kunnen terug naar zee, maar het lukt niet met allemaal. Die blijven hier. Best zielig, maar zij hebben in ieder geval elkaar.’‘Dat kun je van Morgan niet zeggen,’ zei Ellen. ‘Arm beest, zij is helemaal alleen.’Ze kwamen bij de bruinvissenbaai en keken rond. Op een bordje stond dat bruinvissen een verkeerde naam was, omdat het geen vissen waren en hun kleur was grijs.‘In het Duits heten ze Schweinswal,’ las Cas voor. ‘Dat betekent zeevarken.’‘Ook verkeerd natuurlijk,’ zei Quinty. ‘Waarom noemen ze die dieren niet gewoon grijze dolfijnen?’‘Zoiets groeit,’ zei Ellen. ‘Dieren hebben ook hele officiële Latijnse namen, dat klopt allemaal wel, maar dat gebruikt niemand.’‘Ik wel hoor,’ zei Cas. ‘Phocoena Phocoena.’‘Doe niet zo raar,’ zei Quinty.‘Echt waar!’ riep Cas.‘Hoe weet jij dat dan weer? Je verzint gewoon wat.’  ‘Hier staat het,’ zei Cas. Hij wees het bordje aan. ‘Het is niet veel, maar het is iets,’ zei Mariël. Ze had met een computerprogramma alle achtergrondgeluiden zoveel mogelijk weggehaald. Daarna had ze alle stiltes weggeknipt en nu liet ze via Skype het resultaat aan Cas en Quinty horen.‘Wat klinkt dat klagelijk,’ zei Cas. Het was hem in het Dolfinarium niet zo opgevallen. ‘Zo klinkt dat altijd,’ zei Mariël. ‘Ik kan me niet voorstellen dat ze het erg naar d’r zin heeft in dat groot uitgevallen aquariumbakje, maar dat kun je uit deze geluiden niet afleiden.’‘Gelukkig,’ zei Quinty, die vlak naast hem zat zodat ze ook nog een beetje in beeld kwam.‘Wat we nu gaan doen, is deze geluiden vergelijken met de geluiden van de groepen orka’s uit de Noorse Zee.’‘Hoe doe je dat?’‘Dat doet de computer. Wacht even.’Ze zagen Mariël ingespannen naar het scherm turen en ze deed van alles met haar muis. Na een eeuwigheid keek ze op.‘Oké jongens, zei ze. ‘Nu je duimen gekruist houden. Het wordt uitgerekend. Alles boven de 66% zou geweldig zijn.’‘Waarom 66%?’ vroeg Quinty.‘Dat is de kans dat Morgan familie is van één van de groepen.’‘Maar waarom precies 66%?’ vroeg Quinty.‘O dat! Dat is gewoon tweederde.’‘Maar als 66% geweldig is, is 65% ook geweldig toch?’ vroeg Cas.Mariël knikte. Ze bleef naar iets onder de camera turen. Toen klaarde haar gezicht ineens op.‘76... 77,5%! Joehoe!’‘Yes!’ riep Cas. ‘Dat is boven de driekwart!’‘Nu moeten ze Morgan wel vrijlaten,’ zei Quinty.‘Nou... dat zullen ze niet doen denk ik,’ zei Mariël. ‘Wacht, ik bel Robin.’Met haar mobiele belde ze Robin en ze deed erg opgetogen over het resultaat. Daarna vertelde ze dat ze snel op moest hangen, omdat ze een bericht voor de kranten ging schrijven.Quinty was opgestaan. ‘Een ding snap ik niet,’ zei ze.Cas draaide zijn bureaustoel om. ‘Wat dan?’‘Waarom zei Mariël dat ze nu nog steeds Morgan niet vrij zouden laten?’‘Omdat ze tien miljoen waard is misschien?’‘Ja!’ zei Quinty verontwaardigd.‘Tja,’ zei Cas. Het was misschien niet leuk voor Morgan, maar tien miljoen was een hoop geld.‘Maar we gaan er wel een stokje voor steken,’ zei hij.‘Hoe dan?’‘Goede vraag,’ zei Cas. ‘Geen flauw idee, nog.’ Rechter Robin had wel een idee. Ze waren met de trein naar haar toe gegaan omdat ze wat belangrijks wilde bespreken.‘We hebben nu toch een stichting? De Morgan Coalitie? Daarmee gaan we een rechtszaak beginnen tegen het Dolfinarium.’‘Is dat niet heel duur?’Robin knikte. ‘Het kost wel vijfduizend euro of zo.’‘En hoe komen we daar aan?’‘Je hebt zo’n site, geefsamen.nl. Daar kunnen we ons aanmelden en dan kan iedereen een actie doen. Al onze Hyvesvrienden. Ze gaan dan bijvoorbeeld hardlopen of zo en dan kunnen ze sponsors zoeken voor Morgan. ‘Maar dat duurt eindeloos!’‘Onze advocaat is ook nog niet meteen klaar. En dan stuurt hij een rekening en dan hebben we een maand om die te betalen. We moeten gewoon de gok nemen.’‘Hoe lang duurt zo’n rechtszaak?’‘Normaal kan dat maanden, soms wel jaren kosten. Maar je hebt ook zoiets als een kort geding. Daarin kun je iets wat spoed heeft, heel snel regelen.’‘Dan moeten we dat hebben,’ zei Cas.‘Hoe vinden we een advocaat?’‘We hebben er al één,’ zei Robin. ‘We gaan er zo heen.’‘Echt? vroeg Cas. ‘Het is zaterdag!’‘Het kwam hem wel goed uit, door de week zit hij toch helemaal vol. Laten we meteen maar gaan.’Het was een half uurtje rijden over de snelweg en toen waren ze bij een mooie villa met een grote tuin. Een lichte labrador kwam ze tegemoetlopen over het gras. Nieuwsgierig snuffelde hij aan hun broeken.Een lange man met een artistiek baardje en een ronde bril kwam ontspannen op ze af lopen.‘Coen van Haasbeek,’ zei hij. ‘Aangenaam. Zullen we naar binnengaan?’Ze maakten kennis met zijn vrouw en kregen wat te drinken in een werkkamer, waar overal stapels papier en ordners lagen.‘Moet u dat allemaal lezen?’ vroeg Cas. Hij kon het niet geloven.‘Dit zijn alleen maar de kopietjes voor thuis. Op vrijdagmiddag kopieer ik wat ik niet af heb, om mee te nemen naar huis.’‘Kunt u dat niet beter allemaal digitaal bewaren?’ vroeg Cas. ‘Op een iPad of zo?’‘Dat zou een goed idee zijn. Maar in ons vak gaat alles nog op papier,’ zei Coen.‘U zou nagaan of het zin had om een kort geding te beginnen,’ zei Robin.Coen knikte. ‘Dat heb ik gedaan. En eerlijk gezegd, het ziet er erg goed uit.’‘Echt waar?’ vroeg Robin.‘Jullie zijn belanghebbende, omdat de statuten van de stichting zeggen dat de stichting zich inzet voor de belangen van Morgan. Dat is vaak hobbel nummer één: heb je wel een belang? Dat is goed geregeld. Hobbel nummer twee is: overtreedt het Dolfinarium een regel? Ook dat is het geval. Je mag een orka alleen uit het water halen, als je van plan bent het dier terug te laten naar de natuur. Alleen als dat niet lukt, mag je zo’n beest onder je houden voor wetenschappelijk onderzoek.’‘Morgan moet naar Tenerife,’ zei Cas.‘Precies,’ zei de advocaat. ‘En dat brengt ons bij hobbel drie: het spoedeisende karakter. Als het geen haast heeft kan ik geen kort geding aanspannen. Maar het feit dat het Dolfinarium Morgan wil exporteren, maakt dat wij geen tijd hebben om een gewone procedure af te wachten.’‘Dus gaan we winnen?’ vroeg Robin.‘Dat weet je maar nooit,’ zei Coen. ‘We hebben natuurlijk geen bewijs dat ze Morgan niet wilden terugbrengen naar de zee toen ze haar redden.’‘Ze hebben er publiek bijgelaten,’ zei Robin.‘Dat maakt hun verhaal er niet sterker op,’ zei Coen.‘En toen wij om een opname van haar roep vroegen, werkten ze niet mee,’ zei Cas.‘We zouden wel wat bewijs kunnen gebruiken dat ze nooit van plan zijn geweest hem vrij te laten.’‘Haar vrij te laten,’ zei Quinty.‘Ja, haar,’ zei Coen.‘Ik heb dat wel horen zeggen door een van die mannen die haar gered heeft,’ zei Cas.‘Door wie?’‘Joris.’Coen maakte een aantekening.‘Weet je een achternaam?’‘Geen idee,’ zei Cas. Hij nam een laatste slok van zijn limonade.‘Daar komen we wel achter,’ zei Coen. ‘Misschien kan hij een verklaring op papier zetten.’‘Dat kost hem zijn baan,’ zei Robin.‘We kunnen het altijd proberen,’ zei Coen. Anderhalve week later was het eindelijk zover: de rechtszaak stond op het punt van beginnen. Cas vroeg zich af of alle mensen wel in de zaal zouden passen. Ze waren verplaatst naar de grootste zaal in het hele gebouw, had Paul verteld. De andere Paul was er ook, net als Suzanne en Ellen. Robin en Mariël moesten Coen van Haasbeek  aanvullen als ze vragen hadden. Daarom mochten ze vooraan zitten. Cas en Quinty stonden aardig vooraan de deur; met een beetje geluk zouden ze straks vlak achter Robin zitten.‘Ik tel vier cameraploegen,’ zei Paul, de vader van Quinty. ‘RTL, SBS, TV Gelderland en NOS,’ zei Robin. ‘Ik moet ze straks allemaal te woord staan.’‘Waarom straks pas?’ vroeg Quinty.‘Ze willen eerst de hele rechtszaak afwachten. Ze zenden toch pas vanavond uit.’‘Doet de rechter vandaag nog uitspraak eigenlijk?’ vroeg Cas. Hij moest zijn best doen om over het opgewonden gepraat heen te komen.‘We hopen van wel,’ zei Robin. ‘Maar het hoeft niet. Coen heeft wel gevraagd of de rechter wil tegenhouden dat Morgan niet naar Tenerife vervoerd wordt, zolang er geen uitspraak is.’‘Ik weet zeker dat we winnen,’ zei Cas.‘Wat gebeurt er dan eigenlijk, als we winnen?’ vroeg Quinty.‘Eerst even afkloppen,’ zei Robin. Ze keek om zich heen, maar het was veel te vol om ergens hout te vinden. De deur voor haar was van hout, en ze klopte er na even heel zachtjes op. Ze wilde zeker voorkomen dat een van de bewakers de deur voor haar zou opendoen.‘We hebben aan de rechter gevraagd om te beslissen dat Morgan niet geëxporteerd mag worden. Dat is eigenlijk het enige wat haast heeft. We hebben ook gevraagd of de rechter het Dolfinarium wil verplichten mee te werken aan het plan voor het Dolfinarium. Maar Coen zegt dat we daar niet teveel op kunnen hopen.’‘Waarom niet?’ vroeg Cas.‘Omdat zo’n beslissing waarschijnlijk te ver gaat voor een kort geding. Het Dolfinarium gaat straks beweren dat Morgans geen enkele kans heeft op een geslaagde terugkeer naar de natuur. Daar hebben ze wetenschappers voor, die dat beweren. Wij hebben andere wetenschappers, die zeggen dat je dat in ieder geval kunt proberen. Daarvan zeggen zij dan weer dat Morgan dan gevaar loopt. Wat niet zo is. Dat wordt allemaal veel te ingewikkeld voor een kort geding.’‘Ik weet niet hoor,’ zei Quinty. ‘Maar als ze niet naar Spanje mag, dan moet ze toch wel naar Neeltje Jans? Die bak waar ze nu in zit is toch veel te klein?’‘Dat vind ik ook,’ zei Robin. ‘Maar het Dolfinarium zal dat wel weer anders zien.’‘Ik vind het een stelletje dierenbeulen,’ zei Cas. ‘Waarom werken ze niet gewoon mee?’‘Ze gokken erop dat we geen geld meer hebben voor rechtszaken,’ zei Robin.‘Hoeveel is er eigenlijk?’‘Nog tweeduizend en we kunnen Coen tot en met vandaag betalen,’ zei Robin.‘Dus we hebben schuld?’ vroeg Quinty. Ze keek geschrokken.‘Dat geld komt wel goed,’ zei Robin. ‘Zeker als we winnen vandaag.’‘Heeft die Joris nog zo’n verklaring geschreven?’ vroeg Cas.Robin schudde haar hoofd. ‘Durfde niet.’Ineens zwaaiden de deuren open. Cas schoot naar voren. Hij wilde persé op de tweede rij terechtkomen. Hij lette niet op de anderen; als hij eenmaal zat, kon hij wel plekken vrij houden voor Quinty, hun ouders en Mariël.Het lukte en terwijl achter hen de zaal vol stroomde, bekeek Cas de rechter. Het was een man met een diepe frons tussen zijn wenkbrauwen en een kort geknipte snor. Hij had een zwart gewaad aan met een ouderwetse witte kraag voor zijn borst. ‘Is dat een jurk?’ fluisterde Cas in het oor van Ellen.‘Dat heet een toga. Om het een beetje deftig te maken. Dat witte ding heet een bef.’Toen iedereen zat en de cameramensen hun zendermicrofoontjes hadden vastgeplakt op de luidsprekers, nam de rechter het woord. Naast hem zaten een man en een vrouw, die geen toga aan hadden. ‘Goedemorgen,’ zei de rechter. ‘We gaan het vandaag hebben over Morgan, een orka die nogal in de belangstelling staat. Dat blijkt ook wel uit het feit dat u er met zoveel bent. Daar zitten ongetwijfeld mensen tussen die voor het eerst of bijna voor het eerst in een rechtszaal zijn. Voor diegenen: u kunt alleen spreken als ik u het woord geef. En behalve voor de mensen hier voor mij zitten, achter de tafels: de kans dat ik u het woord geef, nadert aan nul.’De rechter liet een stilte vallen. Hij keek streng in het rond, alsof hij wilde zien of iemand hem begrepen had. Zo iemand zal je als meester in de klas hebben, dacht Cas. Dan kon je nooit meer snel even kletsen.‘We gaan het als volgt doen,’ zei de rechter. ‘Eerst bekijken we de ontvankelijkheid. Pas daarna gaan we inhoudelijk in op de zaak. Als beide partijen niet te breed uitweiden, zou ik dat zeer op prijs stellen. U helpt zichzelf daar ook mee, ik zal later onthullen waarom.’Hij gaf Coen het woord. Cas begreep niet veel van wat hij allemaal zei. Het had iets te maken dat er haast met de rechtszaak was en dat de Stichting in de statuten had staan om voor Morgan op te komen. De andere advocaat nam ruim de tijd en zijn verhaal was nog veel onbegrijpelijker. Uiteindelijk greep de rechter in.‘Ik onderbreek u toch, omdat uw betoog mij in grote lijnen helder is. En ik ga er niet in mee. De stichting is misschien pas kort geleden opgericht, maar dat is geen enkel probleem. Wat mij betreft was hij vanochtend nog ingeschreven, de stichting Morgan is gewoon ontvankelijk.’‘Toch, meneer de rechter,’ zei de advocaat van het Dolfinarium. ‘Als u het mij toestaat?’‘Twee zinnen nog,’ zei de rechter.‘Het zou een ongewenste ontwikkeling zijn, als het beginsel van het vereiste van de belanghebbendheid, door mensen wordt ondervangen door een stichting op te richten met geen ander doel dan het voeren van een kort geding. De Stichting Morgan Coalitie is overduidelijk alleen opgericht om op valse gronden de mensen achter deze stichting tot belanghebbende te maken, terwijl alleen het welzijn van Morgan van belang zou horen te zijn.’Dat waren wel twee hele lange zinnen, dacht Cas. Maar hij begon wel te begrijpen wat de man bedoelde. Volgens de advocaat mocht je niet speciaal een stichting oprichten om een kort geding te beginnen.‘Dankuwel,’ zei de rechter. ‘Morgan is inderdaad het levende wezen om wie het vandaag gaat. Zij is een dier en kan zelf geen rechtszaak voeren. Toch heeft zij wel rechten, alle dieren hebben bepaalde rechten. Daarom kunnen er stichtingen worden opgericht die het belang van dieren behartigen en daarvan heeft de Morgan Coalitie gebruik gemaakt. Dus: ontvankelijk. Dan nu het inhoudelijke deel van de rechtszaak.’   Uitspraak Het duurde anderhalf uur. Het bleef moeilijk te volgen; Cas had zich steeds af zitten vragen waarom iedereen van die ingewikkelde woorden gebruikte. Cas zat weg te dromen toen de rechter iedereen naar buiten stuurde.‘U heeft mij goed geholpen het kort te houden. Dat wil ik nu belonen. U hoort om...‘ Hij keek naar de klok. ‘twee uur van mij wat mijn uitspraak is.’‘Dat is een meevaller,’ zei Robin zachtjes. ‘Ik zou er niet tegen kunnen als ik nog een week zou moeten wachten.’De zaal stroomde leeg. In de hal stond iedereen een beetje om zich heen te kijken.‘En nu?’ vroeg Quinty.‘We kunnen even gaan lunchen,’ stelde Cas’ vader voor. Een man met een roze geblokt overhemd kwam op hen afstappen.‘Zou ik de kinderen kunnen interviewen?’ vroeg hij aan de ouders. ‘Ik ben van RTL. Paul Schipaanboord.’‘Ja hoor,’ zei zijn vader. ‘Join the club. We heten allemaal Paul hier.’‘Wij niet,’ zei Ellen, op Ellen en haarzelf wijzend.De verslaggever lachte en ging zijn cameraman halen. Ze kregen allebei een zendertje op en liepen naar een rustige hoek.‘Klopt het dat jullie deze rechtszaak begonnen zijn en waarom? Vertel eens hoe dat ging?’‘We zaten in de trein,’ zei Cas. ‘Daar kwamen we Robin tegen, zij herkende ons. Want we hadden Morgan gevonden en toen waren we ook al op TV. Zij is tegen circusdieren. Of tenminste dat dieren in het circus moeten optreden. Zij heeft ons geholpen met alles. We zijn naar Neeltje Jans geweest, daar kan Morgan leren hoe ze op vis moet jagen en kan ze kleine stukjes de zee op. Steeds verder, tot ze bij haar familie is.’‘Briljant gedaan,’ zei Paul. ‘Maar we doen het toch nog even over.’Het moest uiteindelijk drie keer over, totdat Cas nog maar twee zinnen nodig had. Daarna was Quinty aan de beurt. Ze moest eerst een zin zeggen alsof ze gewonnen hadden, en daarna een zin alsof ze verloren hadden.‘Ik ben superblij, vooral voor Morgan. De rechter heeft gelukkig niet geluisterd naar die advocaat van het Dolfinarium.En even later: ‘Het is heel erg jammer. We weten nog niet wat we nu gaan doen. Morgan kan echt niet naar Tenerife. Als ze niet klikt met de andere orka’s daar, dan moet ze in een nog kleinere tank dan nu.’‘Je wordt genept door die nieuwsprogramma’s waar je bijstaat,’ zei Paul tegen Ellen.De verslaggever glimlachte. ‘We proberen het na de uitspraak nog een keer. Maar dan wordt iedereen bestormd. Hebben is hebben.’Een lange rij stond voor een kiosk waar belegde broodjes en koffie werden verkocht. ‘Zullen we niet op de hoek gaan lunchen?’ vroeg Robin.‘Maar als het daar ook heel druk is?’ vroeg Cas. ‘Ik wil de uitspraak echt niet missen.’‘Je hebt gelijk. We gaan braaf hier in de rij staan.’ Het was dan toch twee uur geworden. Dit keer had Cas geen moeite om op de tweede rij terecht te komen. Iedereen nam zo’n beetje dezelfde plek in als die ochtend.‘Ik heb wel een uitspraak voor u,’ zei de rechter oen het stil was, ‘maar nog geen uitgeschreven vonnis. Dat kunt u voor het einde van de week tegemoet zien. Ik zal nu kort mijn uitspraak wat toelichten, maar ik verzoek u wel mijn woorden niet op een goudschaaltje te wegen en voor eventuele vervolgstappen uit te gaan van mijn uitgeschreven vonnis.’Schiet nou maar op, dacht Cas.‘Ik kan me voorstellen dat u zit te wachten op mijn uitspraak. Ik zal u niet langer in spanning houden, maar wil eerst even zeggen: gaat u na deze zitting alst-u-blieft met elkaar om de tafel. U zegt beide het belang van Morgan voorop te stellen, dan moet overeenstemming toch niet al te ver weg zijn? Dat is mijn belangrijkste verzoek, maar u heeft mij om een uitspraak gevraagd en die ga ik u dan nu geven. Ik begin met de meest verstrekkende eis: dat het Dolfinarium mee moet werken aan het plan om Morgan via Neeltje Jans naar de natuur terug te brengen. De stichting heeft gelijk dat dit de bedoeling hoort te zijn. Het Dolfinarium heeft betoogd dat dit onmogelijk is. Ik ben ook maar rechter, ik heb verstand van wetten maar niet van orka’s. Mijn uitspraak op deze eis is dat u het hierover eens moet zien te worden, of dat dit in een gewone rechtszaak uitgezocht moet worden. Daarin kunnen deskundigen getuigen. In een kort geding kan dat niet en ik kan de eis daarom niet toewijzen.’De rechter keek in de richting van Cas en Quinty. ‘Om het nog even simpel te stellen: het Dolfinarium hoeft van mij nu niet mee te werken aan het plan van Neeltje Jans.’Cas wilde een scheldwoord gebruiken, maar klemde zijn kaken op elkaar. Van Coen hadden ze hier al niet op mogen hopen, maar het was toch verschrikkelijk dat het niet was gelukt. Het was zo’n mooi plan.‘Dan de tweede eis. Het verbod op export naar Tenerife. Het Dolfinarium heeft gesteld dat er geen andere optie zou zijn. Ik stel vast, dat dit eigenlijk niet eens is uitgeprobeerd of goed onderzocht. Er liggen hier voor mij twee rapporten: de een zegt, het kan, de ander stelt: het kan niet. Ook hier geldt weer: ik kan het niet beoordelen. Ik kan wel voorspellen, dat als Morgan eenmaal het land uit is, ze niet meer terugkomt. Dat vind ik te ver gaan. Dus ik stel de Morgan coalitie in het gelijk: Morgan mag niet naar Tenerife, totdat er een andere rechterlijke uitspraak ligt. Dat is mijn uitspraak.’De rechter liet met een harde klap een hamer op zijn tafel vallen en onmiddellijk begon het geroezemoes.‘Yes!’ riep Robin. Ze vloog Coen om de hals en gaf hem drie zoenen. Twee camera’s filmden het. ‘Ben je toch blij?’ vroeg Quinty aan Robin.Robin bukte en omhelsde eerst Quinty, toen Cas en Quinty tegelijk. Het werd allemaal gefilmd. Misschien bloosde Quinty daarom wel.‘Natuurlijk ben ik blij,’ zei Robin. ‘Morgan mag het land niet uit. In haar tank kan ze ook niet blijven, ze groeit als kool, daar barst ze straks uit. Conclusie: het Dolfinarium moet wel met ons om de tafel, of ze willen of niet.’Langzaam begon het tot Cas door te dringen dat ze Morgan gered hadden. ‘Met een andere uitslag, had Morgan morgen in een vrachtwagen gezeten,’ zei hij tegen Quinty.‘Maar zou het Dolfinarium wel willen meewerken?’ vroeg Quinty.Paul Schipaanboord, de RTL-jongen met het roze shirt, kwam naar ze toe lopen. ‘Kan ik jullie straks nog even spreken?’‘Dat is goed,’ zei Cas. ‘Maar ik heb een vraag.’‘En die is?’‘Wil je Morgan helpen?’Paul stond hem een tijdje nadenkend aan te kijken. ‘Hoe dan?’‘Als je in een interview met de directeur van het Dolfinarium, wil vragen of hij niet stiekem gewoon geld wil verdienen met Morgan? Een jonge orka is tien miljoen waard.’‘Echt waar?’ vroeg Paul verbaasd.‘Toch, Robin?’ vroeg Cas.Robin knikte.‘Dat is wel een interessante invalshoek,’ zei Paul. ‘Ik wil dat wel doen. Maar dan moeten jullie dat die andere TV-ploegen niet vertellen.’‘Alleen vandaag niet,’ zei Robin voordat Cas kon zeggen dat het goed was.‘Dat bedoel ik,’ zei Paul Schipaanboord. Het was gezellig druk in de huiskamer bij Cas thuis: om precies te zijn zaten er twaalf mensen: Cas, Quinty, Ellen, Paul, Suzanne, andere Paul, Robin, haar man, Mariël, en de buren met hun dochter van veertien. Het was half acht geweest en het RTL Nieuws was begonnen. Na gedoe over problemen bij de belastingdienst, zagen ze ineens het witte gerechtsgebouw waar ze het grootste deel van de dag hadden doorgebracht. Het volgende shot was Morgan in haar tank in Harderwijk. Op slag was het stil in de kamer.‘Een propvolle rechtbank vanmorgen in Amsterdam, vanwege het kort geding van de Morgan Coalitie tegen het Dolfinarium. Twee kinderen vechten voor de vrijlating van deze orka, maar het Dolfinarium wil haar naar Tenerife vervoeren.’Cas kwam in beeld. ‘Daar moet ze kunstjes doen en dat vinden we zielig,’ zei hij.Daarna Quinty: ‘We hopen dat de rechter tegen het Dolfinarium zegt dat ze mee moeten werken aan het plan om haar vrij te laten.’De rechter kwam van veraf in beeld. ‘Uiteindelijk besliste de rechtbank dat Morgan niet naar Tenerife mocht worden vervoerd.’Het shot daarna was de omhelzing van Robin en de advocaat.‘Hé, hé,’ riep Rob, de man van Robin. ‘Rustig jij.’‘Het Dolfinarium was minder blij met de uitspraak,’ zei de stem. Ze zagen de knuffel van Cas en Quinty met Robin. Daarna kwam ralph van Zetten in beeld.‘Klopt het dat Morgan tien miljoen euro waard is?’‘Het welzijn van de orka staat bij ons voorop,’ zei Ralph van Zetten.‘Maar is ze dat waard?’‘Daar gaat het niet om.’‘Daar gaat het mij wel om,’ zei Paul Schipaanboord buiten beeld.‘Dit was geen rechtszaak over geld of zo,’ zei Van Zetten. ‘Maar is het waar?’ vroeg Paul. ‘Tien miljoen?’‘Op zich wel, ongeveer.’Robin was gaan staan. De nieuwslezers kwamen in beeld.‘Van de rechter moeten de Morgan Coalitie en het Dolfinarium nu om de tafel,’ zei de vrouw.Een logo en een muziekje kondigde het blok met kort nieuws aan.Robin stond te dansen en te springen.‘Dit is killing voor ze,’ juchte ze. ‘Nu moeten ze wel toe gaan geven. Goed gedaan, kids!’En net als in het shot bij RTL, omhelsde Robin Cas en Quinty tegelijk.  Nawoord Dit boek zou moeten eindigen met Morgan, die bij haar familie zwom in de Noorse Zee. Maar helaas is het zover nog niet.Toen het Dolfinarium hoorde dat ik met dit kinderboek bezig was, stuurden ze een aangetekende brief en dreigden ze met een rechtszaak. Ik heb teruggeschreven dat ik best wilde gaan praten met ze, maar in de volgende brief stond dat ze dat zinloos vonden. Ik had namelijk op mijn site gezet dat in mijn ogen het Dolfinarium langzaam aan het veranderen was in een grote boze dierengevangenis.  En dat terwijl ze goed voor hun dolfijnen zorgen. Er zijn dolfijnen in gevangenschap die het heel wat slechter getroffen hebben. Maar van Morgan hebben ze tot op de dag dat ik dit schrijf (dierendag 2011) geen orka in vrijheid gemaakt. Ze hebben het niet eens geprobeerd. En hoe blij we ook kunnen zijn dat ze Morgan gered hebben van een zekere dood in de Waddenzee, ik ben heel droevig over hun plannen met haar.  Ze houden steeds vol dat Morgan kansloos is op zee, maar dat moet je volgens mij eerst uitproberen. Heel veel dolfijnen zijn met succes getraind om in de natuur verder te leven, waarom zou dat met een orka dan niet kunnen lukken? Zolang je het niet probeert, kun je ook niet volhouden dat het niet kan lukken. Morgan is maar één dier. Maar ze is het symbool voor hoe mensen met dieren om gaan. Dat moet verbeteren en ik hoop dat die verandering begint in Harderwijk, bij de echte mensen van het echte Dolfinarium. Want de mensen in dit boek heb ik natuurlijk verzonnen. De eerste 100.000 exemplaren van dit boek zijn als download gratis beschikbaar, tot 1 januari 2012. Ik hoop dat iedereen die van het boek genoten heeft, drie euro of meer wil geven aan de Orka Coalitie. Dat kan op http://www.orkacoalitie.nl/doneereenstukje. Voor drie euro heb je drie stukjes gegeven om de advocaatkosten te betalen! Ook als na 1 januari 2012 dit boek 2,99 euro kost, gaat er van elke download een euro naar de Orka Coalitie. Ik heb dit boek geschreven in De Nieuwe boekhandel (als ik eenmaal bezig ben, ben ik gelukkig niet makkelijk meer af te leiden). Mijn dank aan Monique, Bart, Folco en hun collega’s is groot en ik zal ze nog gaan missen! Gelukkig is er twitter... 4 oktober 2011Niels Rood
